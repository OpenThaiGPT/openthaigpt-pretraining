panel_heading,url,hidden_date,date,h3,title,detail
ข่าวทำเนียบรัฐบาล,https://www.thaigov.go.th/news/contents/details/67261,วันอังคารที่ 18 เมษายน 2566,12/04/2566,เลขาธิการนายกรัฐมนตรี เป็นประธานพิธีทำบุญอาคาร 44 สำนักเลขาธิการนายกรัฐมนตรี และงานสงกรานต์ 2566 “สลน. สืบสานสงกรานต์ไทย ร่วมใจรักษ์วัฒนธรรม”,เลขาธิการนายกรัฐมนตรี เป็นประธานพิธีทำบุญอาคาร 44 สำนักเลขาธิการนายกรัฐมนตรี และงานสงกรานต์ 2566 “สลน. สืบสานสงกรานต์ไทย ร่วมใจรักษ์วัฒนธรรม”,"วันนี้ (12 เมษายน 2566) เวลา 10.30 น. ณ บริเวณ โถงกลาง อาคาร 44 สำนักเลขาธิการนายกรัฐมนตรี (สลน.) ทำเนียบรัฐบาล นายพีระพันธุ์ สาลีรัฐวิภาค เลขาธิการนายกรัฐมนตรี เป็นประธานพิธีทำบุญอาคาร 44 สำนักเลขาธิการนายกรัฐมนตรี และงานสงกรานต์ 2566 “สลน.สืบสานสงกรานต์ไทย ร่วมใจรักษ์วัฒนธรรม” โดยมีนายประทีป กีรติเรขา รองเลขาธิการนายกรัฐมนตรีฝ่ายการเมือง นายอนุชา บูรพชัยศรี รองเลขาธิการนายกรัฐมนตรีฝ่ายการเมือง ปฏิบัติหน้าที่โฆษกประจำสำนักนายกรัฐมนตรี นางนิชา หิรัญบูรณะ ธุวธรรม รองเลขาธิการนายกรัฐมนตรีฝ่ายบริหาร นางนันทวรรณ ชื่นศิริ รองเลขาธิการนายกรัฐมนตรีฝ่ายบริหาร พร้อมด้วย ผู้บริหารสำนักเลขาธิการนายกรัฐมนตรี และบุคลากรสำนักเลขาธิการนายกรัฐมนตรี เข้าร่วมตามลำดับพิธีดังนี้ 

เลขาธิการนายกรัฐมนตรีจุดเทียน ธูป บูชาพระรัตนตรัย เจ้าหน้าที่อาราธนาศีล พิธีเจริญพระพุทธมนต์ เลขาธิการนายกรัฐมนตรีและผู้บริหารสำนักเลขาธิการนายกรัฐมนตรี ถวายปัจจัยไทยธรรม พระสงฆ์อนุโมทนา เลขาธิการนายกรัฐมนตรีและผู้ร่วมพิธีกรวดน้ำรับพร แล้วมัคนายกนำกราบลาพระรัตนตรัย เลขาธิการนายกรัฐมนตรี รองเลขาธิการนายกรัฐมนตรีฝ่ายการเมือง และคณะผู้บริหารสำนักเลขาธิการนายกรัฐมนตรี ร่วมถวายเพลพระสงฆ์ 

ต่อจากนั้น รองเลขาธิการนายกรัฐมนตรีฝ่ายบริหาร (นางนิชา หิรัญบูรณะ ธุวธรรม) ประธานกรรมการสวัสดิการสำนักเลขาธิการนายกรัฐมนตรี กล่าวนำขอรับพรในงาน “สลน.สืบสานสงกรานต์ไทย ร่วมใจรักษ์วัฒนธรรม” เนื่องในโอกาสเทศกาลสงกรานต์ วันขึ้นปีใหม่ไทย พุทธศักราช 2566 ในนามของชาวสำนักเลขาธิการนายกรัฐมนตรี ผู้จัดงาน “สลน.สืบสานสงกรานต์ไทย ร่วมใจรักษ์วัฒนธรรม” ขอขอบคุณท่านเลขาธิการนายกรัฐมนตรีเป็นอย่างยิ่ง ที่กรุณาให้เกียรติมาเป็นประธานในงานวันนี้ และถือโอกาสมงคลนี้จัดงานทำบุญอาคารใหม่ ซึ่งเป็นสถานที่ทำงานของสำนักเลขาธิการนายกรัฐมนตรีที่ได้รับการปรับปรุงให้มีสภาพแวดล้อมและสิ่งอำนวยความสะดวกต่อการปฏิบัติหน้าที่ได้อย่างมีประสิทธิภาพมากยิ่งขึ้น เทศกาลสงกรานต์ถือเป็นประเพณีวันขึ้นปีใหม่ของไทยที่มีมาอย่างยาวนาน เป็นประเพณีที่งดงามและเต็มไปด้วยบรรยากาศของความกตัญญู ความสนุกสนาน ความอบอุ่น และการให้เกียรติเคารพซึ่งกันและกัน สะท้อนให้เห็นถึงลักษณะของความเป็นไทยได้อย่างชัดเจน สำนักเลขาธิการนายกรัฐมนตรีได้จัดงานเพื่อสืบสานประเพณีอันดีงามนี้สืบเนื่องกันมาทุกปี เพื่ออนุรักษ์ประเพณีอันงดงามของไทย และเพื่อให้การจัดกิจกรรมในวันนี้สามารถเสริมสร้างมิตรภาพ ความรัก ความสามัคคี ของชาวสำนักเลขาธิการนายกรัฐมนตรีให้แน่นแฟ้นยิ่งขึ้น

โอกาสนี้ เลขาธิการนายกรัฐมนตรี กล่าวแสดงความยินดีและเป็นเกียรติที่ได้มาเป็นประธานในงาน “สลน. สืบสานสงกรานต์ไทย ร่วมใจรักษ์วัฒนธรรม” และถือเป็นโอกาสดีที่ได้ทำบุญอาคารใหม่ของสำนักเลขาธิการนายกรัฐมนตรีในวันนี้ โดยเป็นวันแรกหลังจากหลายปีที่ไม่ได้มีงานสงกรานต์ สำหรับที่ทำงานใหม่นี้ คือบ้านหลังใหม่ของ สลน. ดังนั้น ขอให้ทุกคนได้ทำงานอย่างมีความสุขที่นี่ ที่สำคัญคือการทำหน้าที่ของสำนักเลขาธิการนายกรัฐมนตรี ในความเป็นจริงเปรียบเสมือนกับการทำหน้าที่ของทุกกระทรวงในรัฐบาล เพราะฉะนั้นหน่วยงาน สลน. เป็นหน่วยงานที่มีความสำคัญ ที่ไม่ใช่สำคัญเฉพาะรองรับภารกิจของนายกรัฐมนตรี แต่เป็นการรองรับปัญหาของพี่น้องประชาชนทั้งประเทศผ่านทางกระทรวงต่าง ๆ ที่รายงานมา และขอความเห็นชอบจากนายกรัฐมนตรี จึงขอให้บุคลากร สลน. ได้ภูมิใจในการปฏิบัติหน้าที่และช่วยกันทำหน้าที่ให้ดี เพื่อสามารถช่วยเหลือพี่น้องประชาชนและบ้านเมืองได้ 

ในตอนท้าย เลขาธิการนายกรัฐมนตรีกล่าวขอให้บุคลากร สลน. ช่วยกันดูแลทำนุบำรุงสถานที่ทำงานอาคารใหม่แห่งนี้ ให้คงสภาพสวยงามอยู่เสมอ พร้อมกล่าวอวยพรในโอกาสวันสงกรานต์ปีใหม่ไทย อาราธนาคุณพระศรีรัตนตรัยและสิ่งศักดิ์สิทธิ์ทั้งหลายในสากลโลกที่ทุกคนเคารพนับถือ ส่งผลอำนวยพรให้ทุกคนมีสุขภาพพลานามัยที่แข็งแรงสมบูรณ์ มีกำลังกายกำลังใจ ทำหน้าที่การงานภารกิจส่วนตัวให้สำเร็จลุล่วงไปได้ด้วยดี และขอให้ทุกคนปลอดภัยจากโรคภัยไข้เจ็บและเดินทางปลอดภัย 

หลังจากนั้น เลขาธิการนายกรัฐมนตรี รองเลขาธิการนายกรัฐมนตรีฝ่ายการเมือง และรองเลขาธิการนายกรัฐมนตรีฝ่ายบริหาร เจ้าหน้าที่ สลน. ร่วมกันสรงน้ำพระพุทธ และถ่ายรูปร่วมกัน"
ข่าวทำเนียบรัฐบาล,https://www.thaigov.go.th/news/contents/details/61747,วันศุกร์ที่ 18 พฤศจิกายน 2565,18/11/2565,ภริยานายกรัฐมนตรีนำคณะคู่สมรสผู้นำเขตเศรษฐกิจเอเปคเข้าเยี่ยมชมพิพิธภัณฑ์ศิลป์แผ่นดิน เผยแพร่ผลงานศิลปหัตถกรรมประณีตศิลป์ไทยสู่สายตาชาวโลก,ภริยานายกรัฐมนตรีนำคณะคู่สมรสผู้นำเขตเศรษฐกิจเอเปคเข้าเยี่ยมชมพิพิธภัณฑ์ศิลป์แผ่นดิน เผยแพร่ผลงานศิลปหัตถกรรมประณีตศิลป์ไทยสู่สายตาชาวโลก ยกพระราชกรณียกิจสมเด็จพระนางเจ้าสิริกิติ์ฯ ทรงพัฒนาคุณภาพชีวิตผู้ด้อยโอกาสตามแนวคิด Open. Connect. Balance,"วันนี้ (18 พ.ย. 65) เวลา 9.30 น. รศ.นราพร จันทร์โอชา  ภริยานายกรัฐมนตรี ได้นำคณะคู่สมรสผู้นำเขตเศรษฐกิจเอเปค จาก 7 เขตเศรษฐกิจเข้าเยี่ยมชมพิพิธภัณฑ์ศิลป์แผ่นดิน ตำบลเกาะเกิด อำเภอบางปะอิน จังหวัดพระนครศรีอยุธยา โดยมีคณะภริยารองนายกรัฐมนตรี และผู้บริหารพิพิธภัณฑ์ศิลป์แผ่นดิน ให้การต้อนรับ

สำหรับคณะคู่สมรสผู้นำฯ ที่เข้าร่วมในครั้งนี้ ประกอบด้วย ศ.เผิง ลี่ หยวน สาธารณรัฐประชาชนจีน  นางอิเรียนา โจโค วิโดโด สาธารณรัฐอินโดนีเซีย นางยูโกะ คิชิดะ ญี่ปุ่น  นางลูอิส คาโช อาราเนตา-มาร์โคส สาธารณรัฐฟิลิปปินส์ นางโซเฟีย จาง จีนไทเป นายดักลาส เอ็มฮอฟฟ์ สหรัฐอเมริกา และนางเจิ่น เหวียต ทู สาธารณรัฐสังคมนิยมเวียดนาม

รศ.นราพร  กล่าวระหว่างการนำคณะคู่สมรสผู้นำฯ ชมพิพิธภัณฑ์ว่า ในปี 2565 พร้อมกับการเป็นเจ้าภาพการจัดประชุมเขตเศรษฐกิจเอเปค ประเทศไทยได้มีการเฉลิมฉลองในวาระปีมหามงคลเฉลิมพระชนมพรรษา 90 พรรษา สมเด็จพระนางเจ้าสิริกิตติ์ พระบรมราชินีนาถ พระบรมราชชนนีพันปีหลวง ซึ่งการได้เชิญคณะคู่สมรสผู้นำฯ เข้าเยี่ยมชมพิพิธภัณฑ์ศิลป์แผ่นดินอันซึ่งพระองค์ทรงก่อตั้ง จะเป็นโอกาสสำคัญที่ประเทศไทยจะได้เผยแพร่ศิลปะอันเป็นภูมิปัญญาของคนไทย พร้อมกับเฉลิมพระเกียรติและเผยแพร่พระราชกรณียกิจของสมเด็จพระนางเจ้าสิริกิติ์ฯ ที่พระองค์ท่านทรงดำเนินเพื่อพัฒนาคุณภาพชีวิตของประชาชนชาวไทยอย่างยั่งยืน ซึ่งมีแนวทางที่สอดคล้องกับแนวคิดของการประชุมเอเปคในปีนี้ นั่นคือ เปิดกว้าง สร้างสัมพันธ์ เชื่อมโยงกันสู่สมดุล (Open. Connect. Balance.)

โดยพระราชกรณียกิจของพระองค์ท่านได้สนับสนุนให้ชาวบ้านผู้ด้อยโอกาสได้เปิดโลกทัศน์ด้วยการเรียนรู้ที่จะเป็นช่างฝีมือ มีการเชื่อมต่อกับผู้ที่ชื่นชอบศิลปะเพื่อนำผลงานของพวกเขาไปสู่ตลาดที่กว้างขึ้น ทั้งยังรักษาสมดุลระหว่างบทบาทเกษตรกรและช่างฝีมือ  และผลงานต่างๆ นั้นก็มาจากวัสดุในท้องถิ่นเป็นมิตรกับสิ่งแวดล้อม เปรียบเหมือนการได้บุกเบิกเศรษฐกิจโมเดล BCG ตามแนวคิดที่ประเทศไทยผลักดันในเวทีเอปคในปีนี้

ภริยานายกรัฐมนตรีได้นำคณะคู่สมรสผู้นำฯ ชมนิทรรศการภายในพิพิธภัณฑ์ฯ และการสาธิตงานหัตถศิลป์กับชิ้นงานที่จัดแสดง ได้แก่ งานจักสานย่านลิเภาและงานจักสานย่านลิเภาสอดปีกแมลงทับ งานสานเส้นเงิน  งานคร่ำ งานถมทอง(สลักดุน) งานถมทอง(เขียนลาย-กัดกรด) งานผ้าปักไหมน้อย

พร้อมกันนี้ ภริยานายกรัฐมนตรีได้เป็นผู้แทนมอบของที่ระลึกซึ่งได้รับพระราชทานจากสมเด็จพระเจ้าลูกเธอ เจ้าฟ้าสิริวัณณวรี นารีรัตนราชกัญญา แก่คณะคู่สมรสผู้นำฯ เป็นกระเป๋าผ้าไหมไทยคอลเลคชั่น ‘S’Craft: Craftsmanship‘ ซึ่งทรงออกแบบเนื่องในวโรกาสเฉลิมฉลองพระชนมพรรษา 90 พรรษา สมเด็จพระนางเจ้าสิริกิติ์ฯ โดยผลงานการออกแบบผ้าไหมทอมือจากท้องถิ่นทั่วประเทศและมูลนิธิส่งเสริมศิลปาชีพนี้ แสดงถึงพระราชประสงค์ที่จะสืบสานภูมิปัญญาผ้าไทย และสืบสานพระราชปณิธานของสมเด็จพระนางเจ้าสิริกิติ์ฯ ในการส่งเสริมผ้าทอไทยและใช้ประโยชน์จากผ้าไหมไทยในระดับโลก

ภายหลังเสร็จสิ้นการเข้าเยี่ยมชมแล้ว ภริยานายกรัฐมนตรี ได้เป็นเจ้าภาพเลี้ยงอาหารกลางวันแก่คณะคู่สมรสผู้นำเขตเศรษฐกิจเอเปค  ณ โถงบุษบกจตุรมุขพิมาน ซึ่งบนโต๊ะอาหารได้จัดวางของที่ระลึกเป็นตลับถมเงินขนาดเล็ก พร้อมคำอธิบายชิ้นงานที่แสดงถึงภูมิปัญญาด้านศิลปะในข้าวของเครื่องใช้ของคนไทยที่มีมาอย่างยาวนาน เพื่อมอบเป็นที่ระลึกแก่คณะคู่สมรสผู้นำฯ

นอกจากนี้ ระหว่างมื้ออาหารคณะยังได้รับชมการแสดงโขน ""ทศกัณฐ์และนางเกญจกาย"" ศิลปะการแสดงชั้นสูง ซึ่งเป็นศาสตร์และศิลป์อันทรงคุณค่าของไทยที่ได้รับการขึ้นทะเบียนจากองค์การยูเนสโก ให้อยู่ในรายการตัวแทนมรดกทางวัฒนธรรมที่จับต้องไม่ได้ของมนุษยชาติ (Representative List of Intangible Cultural Heritage of Humankind) เมื่อปี 2561 ที่ผ่านมา จากนั้น ภริยานายกรัฐมนตรีและคณะคู่สมรสผู้นำฯ ได้ถ่ายภาพร่วมกันบริเวณด้านหน้าบุษบกจตุรมุขพิมาน เยี่ยมชมร้านขายของที่ระลึกก่อนเดินทางกลับเพื่อเข้าร่วมภารกิจที่เกี่ยวข้องต่อไป"
ข่าวทำเนียบรัฐบาล,https://www.thaigov.go.th/news/contents/details/56918,วันเสาร์ที่ 16 กรกฎาคม 2565,16/07/2565,ชี้แจงประเด็นความต่อเนื่องของการประชุมคณะกรรมการ ป.ย.ป. และความคลาดเคลื่อนของข้อมูลบนเว็บไซต์สำนักงาน ป.ย.ป.,ชี้แจงประเด็นความต่อเนื่องของการประชุมคณะกรรมการ ป.ย.ป. และความคลาดเคลื่อนของข้อมูลบนเว็บไซต์สำนักงาน ป.ย.ป.,"วันที่ 15 กรกฎาคม 2565 นายศุภฤกษ์ ภู่พงศ์ศักดิ์ โฆษกสำนักงาน ป.ย.ป. ชี้แจงประเด็นความต่อเนื่องของการประชุมคณะกรรมการขับเคลื่อนการปฏิรูปประเทศ ยุทธศาสตร์ชาติ และการสร้างความสามัคคีปรองดอง (คณะกรรมการ ป.ย.ป.) และความคลาดเคลื่อนของข้อมูลเกี่ยวกับจำนวนผู้เข้าชมเว็บไซต์สำนักงาน ป.ย.ป. ซึ่งต่ำกว๋าความเป็นจริงและความคลาดเคลื่อนของข้อมูลคณะกรรมการ ป.ย.ป. สืบเนื่องจากการประชุมคณะกรรมาธิการวิสามัญพิจารณาร่างพระราชบัญญัติงบประมาณรายจ่ายประจำปีงบประมาณ พ.ศ. 2566 เมื่อวันที่ 12 กรกฎาคม 2565  ดังนี้
 
1. คณะกรรมการ ป.ย.ป. ได้มีการประชุมเพื่อวางแนวทางการดำเนินงานของสำนักงาน ป.ย.ป. เมื่อวันที่ 19 มิถุนายน 2563 โดยให้สำนักงาน ป.ย.ป. ปรับปรุงรูปแบบการรายงานข้อมูลผลการปฏิบัติงานและผลสัมฤทธิ์ในการดำเนินการตามยุทธศาสตร์ชาติและการปฏิรูปประเทศของทุกส่วนราชการ ตลอดจนเผยแพร่ข้อมูลเพื่อสร้างการรับรู้แก่สาธารณชนให้ถูกต้องและทั่วถึง ซึ่งปัจจุบันสำนักงาน ป.ย.ป. ได้พัฒนาระบบสำหรับการติดตามความคืบหน้าการขับเคลื่อนแผนงาน / โครงการสำคัญของประเทศ และเผยแพร่ข้อมูลข่าวสารการดำเนินงานแก่สาธารณะ อย่างเป็นปัจจุบัน ผ่านทางเว็บไซต์ https://thailandbigrock.sto.go.th อันเป็นไปตามแนวทางที่คณะกรรมการ ป.ย.ป. ได้วางไว้ และได้รายงานผลการดำเนินงานทั้งหมดของสำนักงาน ตลอดจนเสนอแนะมาตรการและแนวทางการดำเนินการติดตามขับเคลื่อน การแก้ไขปัญหาการดำเนินการที่เกี่ยวข้องกับยุทธศาสตร์ชาติและการปฏิรูปประเทศ ต่อนายกรัฐมนตรีและคณะรัฐมนตรีเพื่อรับทราบและพิจารณาทุกระยะอย่างต่อเนื่อง ดังนั้น ในขณะนี้จึงยังไม่มีความจำเป็นในการดำเนินการเพื่อให้มีการประชุมคณะกรรมการ ป.ย.ป. เพิ่มเติมจากการประชุมครั้งก่อนซึ่งได้กำหนดแนวทางที่วางไว้เดิม
 
2. สำนักงาน ป.ย.ป. ได้ตรวจสอบความคลาดเคลื่อนของข้อมูลบนเว็บไซต์ https://sto.go.th แล้ว พบว่าเกิดจากความผิดพลาดของระบบประมวลผล และความคลาดเคลื่อนของการนำเข้าข้อมูลสู่ระบบ ซึ่งสำนักงาน ป.ย.ป. ได้เร่งดำเนินการปรับปรุงแก้ไขระบบและข้อมูลให้มีความถูกต้องและเป็นปัจจุบันแล้ว พร้อมทั้งได้ปรับปรุงระบบการปฏิบัติงานของสำนักงานเพื่อป้องกันมิให้เกิดข้อผิดพลาดอีก"
ข่าวทำเนียบรัฐบาล,https://www.thaigov.go.th/news/contents/details/56356,วันพฤหัสบดีที่ 30 มิถุนายน 2565,30/06/2565,ศบค. เผย สธ. ติดตามกรณีเชื้อกลายพันธุ์ BA.4 - BA.5 อย่างต่อเนื่อง ผู้ติดเชื้อส่วนใหญ่เป็นผู้ที่เดินทางมาจากต่างประเทศ เบื้องต้นยังไม่มีการปรับมาตรการ,ศบค. เผย สธ. ติดตามกรณีเชื้อกลายพันธุ์ BA.4 - BA.5 อย่างต่อเนื่อง ผู้ติดเชื้อส่วนใหญ่เป็นผู้ที่เดินทางมาจากต่างประเทศ เบื้องต้นยังไม่มีการปรับมาตรการ ยืนยัน ปัจจุบันการแพร่ระบาดในประเทศยังคงเป็นสายพันธุ์โอไมครอน,วันนี้ (30 มิถุนายน 2565) 12.30 ณ โถงกลาง ตึกสันติไมตรี ทำเนียบรัฐบาล แพทย์หญิง อภิสมัย ศรีรังสรรค์ ผู้ช่วยโฆษกศูนย์บริหารสถานการณ์การแพร่ระบาดของโรคติดเชื้อไวรัสโคโรนา 2019 (ศบค.) ได้กล่าวถึงกรณีเชื้อกลายพันธ์ BA.4 - BA.5 ว่า ณ ขณะนี้ กระทรวงสาธารณสุขและกรมวิทยาศาสตร์การแพทย์ ได้ติดตามสถานการณ์อย่างใกล้ชิด ปัจจุบันมีรายงานว่าผู้ติดเชื้อสายพันธุ์นี้ส่วนมากจะเป็นผู้ที่เดินทางมาจากต่างประเทศ มีการพบการติดเชื้อในประชากรไทยบ้าง แต่เป็นสัดส่วนที่น้อยกว่ามาก โดยสายพันธุ์ที่มีการแพร่ระบาดในประเทศไทยปัจจุบันยังคงเป็นสายพันธุ์โอไมครอน ปัจจุบันจากการติดตามข้อมูลจากองค์การอนามัยโลกยังไม่พบว่าสายพันธุ์ BA.4 - BA.5 มีความรุนแรงเทียบเท่าสายพันธุ์เดลต้า  ยืนยันกระทรวงสาธารณสุข และ ศบค. ชุดเล็ก จะทำการติดตามสถานการณ์การแพร่ระบาดของเชื้อกลายพันธุ์ BA.4 - BA.5 อย่างต่อเนื่อง อย่างไรก็ตาม ในเบื้องต้นยังไม่มีการปรับมาตรการที่แตกต่างจากสรุปของที่ประชุม ศบค. ชุดใหญ่ในช่วง 2 สัปดาห์ที่ผ่านมา ซึ่งหากต้องมีการปรับเปลี่ยนอย่างไร ต้องมีการนำเสนอในที่ประชุม ศบค. ชุดใหญ่ ในวันที่ 8 กรกฎาคม นี้
ข่าวทำเนียบรัฐบาล,https://www.thaigov.go.th/news/contents/details/55703,วันอังคารที่ 14 มิถุนายน 2565,14/06/2565,รัฐบาลเตรียมจัดงานเฉลิมพระเกียรติสมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง เนื่องในโอกาสมหามงคลเฉลิมพระชนมพรรษา 90 พรรษา 12 สิงหาคม 2565,รัฐบาลเตรียมจัดงานเฉลิมพระเกียรติสมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง เนื่องในโอกาสมหามงคลเฉลิมพระชนมพรรษา 90 พรรษา 12 สิงหาคม 2565,"วันที่ 14 มิถุนายน 2565 นายธีรภัทร ประยูรสิทธิ ปลัดสำนักนายกรัฐมนตรี เปิดเผยว่า คณะกรรมการฝ่ายพิธีการการจัดงานเฉลิมพระเกียรติสมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง เนื่องในโอกาสมหามงคลเฉลิมพระชนมพรรษา 90 พรรษา 12 สิงหาคม 2565 โดยมีรองนายกรัฐมนตรี (นายวิษณุ  เครืองาม) เป็นประธานกรรมการ ได้มีการประชุมเตรียมการจัดงานเฉลิมพระเกียรติสมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง เนื่องในโอกาสมหามงคลเฉลิมพระชนมพรรษา 90 พรรษา 12 สิงหาคม 2565 ตามที่รัฐบาล โดย พลเอก ประยุทธ์ จันทร์โอชา นายกรัฐมนตรี ประธานกรรมการอำนวยการจัดงานเฉลิมพระเกียรติสมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง เนื่องในโอกาสมหามงคลเฉลิมพระชนมพรรษา 90 พรรษา 12 สิงหาคม 2565 ได้ขอพระราชทานพระบรมราชานุญาตดำเนินการจัดงานเฉลิมพระเกียรติฯ แล้ว สรุปการจัดงาน ดังนี้
 
1. กำหนดชื่อการจัดงานเฉลิมพระเกียรติฯ ว่า “การจัดงานเฉลิมพระเกียรติสมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง เนื่องในโอกาสมหามงคลเฉลิมพระชนมพรรษา 90 พรรษา 12 สิงหาคม 2565”และชื่อการจัดงานเฉลิมพระเกียรติฯ เป็นภาษาอังกฤษว่า “Celebrations on the Auspicious Occasion of Her Majesty Queen Sirikit The Queen Mother’s 90th Birthday Anniversary 12th August 2022”  โดยกำหนดขอบเขตการจัดงานเฉลิมพระเกียรติฯ ระหว่างวันที่ 1 มกราคม 2565 ถึงวันที่ 31 ธันวาคม 2565
 
2. มีตราสัญลักษณ์พระราชพิธีมหามงคลเฉลิมพระชนมพรรษา 90 พรรษา 12 สิงหาคม 2565 ซึ่งกรมศิลปากรดำเนินการออกแบบตราสัญลักษณ์ พร้อมความหมาย โดยผู้ประสงค์ขออนุญาตใช้ตราสัญลักษณ์ฯ จะต้องเป็นนิติบุคคล หน่วยงานของรัฐ ภาคเอกชน มูลนิธิ สมาคม ชมรม หรือ บริษัท ห้าง ร้าน ซึ่งการนำตราสัญลักษณ์ฯ เพื่อประดับหรือประดิษฐานบนสิ่งของใด ๆ จะพิจารณาถึงความเหมาะสมในเรื่องรูปแบบ วัตถุประสงค์ เจตนารมณ์ และจะต้องมีแผนดำเนินงานในระยะเวลาขอบเขตการจัดงานเฉลิมพระเกียรติฯ ระหว่างวันที่ 1 มกราคม 2565 ถึงวันที่ 31 ธันวาคม 2565 โดยสามารถยื่นคำขอระหว่างวันที่ 1 พฤษภาคม 2565 ถึงวันที่ 31 ตุลาคม 2565 และส่งคำขออนุญาตไปยังคณะกรรมการฝ่ายกลั่นกรองการขอใช้ตราสัญลักษณ์ การจัดงานเฉลิมพระเกียรติฯ สำนักงานปลัดสำนักนายกรัฐมนตรี ทำเนียบรัฐบาล สอบถามรายละเอียดได้ที่หมายเลขโทรศัพท์ 0 2283 4789 - 91 หรือดูรายละเอียดได้ที่เว็บไซต์ www.opm.go.th
 
3. การจัดทำโครงการและกิจกรรมร่วมเฉลิมพระเกียรติฯ 
การเชิญชวนหน่วยงานภาครัฐจัดทำโครงการและกิจกรรมร่วมเฉลิมพระเกียรติฯ ในระยะเวลาขอบเขตการจัดงาน ซึ่งขณะนี้มีหน่วยงานเสนอโครงการและกิจกรรมเข้าร่วมเฉลิมพระเกียรติฯ แล้วกว่า 1,000 โครงการ/กิจกรรม โดยมีโครงการและกิจกรรมสำคัญ ดังนี้
     
3.1 รัฐบาลจัดนิทรรศการเฉลิมพระเกียรติฯ “ด้วยรักแห่งแผ่นดิน : With Love  for the Nation” กำหนดระหว่างวันที่ 1 - 15 สิงหาคม 2565 ณ บริเวณถนนราชดำเนินกลางตั้งแต่สะพานผ่านฟ้าลีลาศถึงอนุสาวรีย์ประชาธิปไตย แบ่งเป็น 5 โซน ได้แก่ โซนที่ 1 จัดกิจกรรม ณ นิทรรศน์รัตนโกสินทร์ โดยการจัดนิทรรศการในรูปแบบ Live Exhibition ซึ่งมีแนวความคิดการจัดนิทรรศการเชื่อมโยงกับโครงการป่ารักน้ำอันเนื่องมาจากพระราชดำริ โซนที่ 2 จัดกิจกรรมการสาธิตและการออกร้านจำหน่ายผลิตภัณฑ์และผลผลิตจากการน้อมนำแนวพระราชดำริสมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง ณ บริเวณลานพลับพลามหาเจษฎาบดินทร์ และการจำหน่ายสินค้า รวมถึงสาธิตการทำขนม หรืองานประดิษฐ์ต่าง ๆ ณ ซอยดำเนินกลางใต้ (ฝั่งวัดราชนัดดาราม) โซนที่ 3 จัดกิจกรรม ณ หอศิลป์ร่วมสมัยราชดำเนิน โดยการนำเสนอเรื่องราววิถีชีวิตของคนไทยที่น้อมนำพระราชดำริเพื่อมาปรับใช้ทำให้มีชีวิตความเป็นอยู่ที่ดีขึ้น รวมถึงการแสดงศิลปวัฒนธรรมของภาคต่าง ๆ โซนที่ 4 จัดกิจกรรม ณ บริเวณป้อมมหากาฬ โดยจัดการเปิดพื้นที่สร้างสรรค์สำหรับเด็กและเยาวชน (Free Space) ได้แสดงความสามารถและผลงานที่มีความสร้างสรรค์และเป็นประโยชน์ต่อส่วนรวมในด้านต่าง ๆ และโซนที่ 5 จัดกิจกรรม ณ บริเวณป้อมมหากาฬและตลอดแนวคลองโอ่งอ่าง โดยจัดการออกร้านเลิศลิ้มชิมรส ซึ่งเป็นการจำหน่ายอาหารและเครื่องดื่มจากร้านที่มีชื่อเสียงจากทุกเขตของกรุงเทพมหานคร พร้อมทั้งเปิดให้ประชาชนเข้าสักการะสถานที่สำคัญ และร่วมกิจกรรมเฉลิมพระเกียรติฯ ภายในวัดเทพธิดารามและวัดราชนัดดาราม
        
3.2 โครงการมหกรรมผ้าไหมไทย ไหมไทยสู่เส้นทางโลก เฉลิมพระเกียรติฯ กำหนดในวันที่ 28 พฤษภาคม 2565 ณ หอประชุมกองทัพเรือ โดยมีการจัดนิทรรศการผ้าไหมไทย การแสดงแฟชั่นโชว์ชุดผ้าไหมไทย ซึ่งผู้เดินแบบเป็นผู้แทนจากรัฐบาลไทย คณะทูตานุทูตและคณะกงสุลจากประเทศต่าง ๆ รวม 100 ประเทศ
    
3.3 โครงการหนังสือสมาร์ท - สมุดรายนามผู้ผลิตผ้าไหมและผู้ประกอบการทั่วประเทศแบบดิจิตอลเฉลิมพระเกียรติฯ โดยนำรายชื่อผู้ผลิตและผู้ประกอบการผ้าไหมเข้าสู่ระบบดิจิตอล เพื่อจัดทำระบบฐานข้อมูลในรูปแบบ Social Media สื่อสิ่งพิมพ์ และ E-Book ทั้งภาษาไทยและภาษาอังกฤษ รวมทั้งจัดทำสมุดรายนามฉบับพิเศษเพื่อทูลเกล้าฯ ถวาย และเป็นของที่ระลึกแด่ผู้นำพร้อมคู่สมรส และผู้แทนจากต่างประเทศที่เข้าร่วมการประชุมความร่วมมือทางเศรษฐกิจในเอเชียแปซิฟิค (APEC) ปี 2565
 
4. การจัดทำสารสารคดีโทรทัศน์เฉลิมพระเกียรติฯ ในนามคณะกรรมการเอกลักษณ์ของชาติ เพื่อเผยแพร่ ในช่วงวันเฉลิมพระชนมพรรษา 
 
5. การจัดพิธีทางศาสนา
     
5.1 โครงการบรรพชาอุปสมบท 910 รูป เฉลิมพระเกียรติฯ กำหนดดำเนินการโครงการฯ ระหว่างวันที่ 25 กรกฎาคม 2565 ถึงวันที่ 13 สิงหาคม 2565 ส่วนกลางกำหนดจัดพิธี ณ วัดพระราม 9 กาญจนาภิเษก กรุงเทพมหานคร จำนวน 91 คน และส่วนภูมิภาคกำหนดจัดพิธี ณ วัดในจังหวัดต่าง ๆ ที่กำหนด จำนวน 819 คน ซึ่งขณะนี้อยู่ระหว่างดำเนินการรับสมัครตั้งแต่วันที่ 18 เมษายน 2565 ถึงวันที่ 31 พฤษภาคม 2565 
 
5.2 พิธีทำบุญตักบาตรพระสงฆ์ จำนวน 91 รูป จากโครงการบรรพชาอุปสมบทเฉลิมพระเกียรติฯ ถวายพระราชกุศล ในวันที่ 12 สิงหาคม 2565 ส่วนกลางจัดพิธี ณ ท้องสนามหลวง เวลา 07.30 น. ส่วนภูมิภาคทุกจังหวัดจัดพิธี ณ ศาลากลางจังหวัดหรือสถานที่ที่เหมาะสม และในต่างประเทศสถานเอกอัครราชทูตและสถานกงสุลพิจารณาการจัดพิธีตามที่เห็นสมควรและเหมาะสม 
    
5.3 พิธีทางศาสนามหามงคล 5 ศาสนา ถวายพระราชกุศล ได้แก่ ศาสนาพุทธ ศาสนาอิสลาม ศาสนาคริสต์ ศาสนาพราหมณ์-ฮินดู และศาสนาซิกข์ ในวันที่ 12 สิงหาคม 2565 เวลา 09.09 น. ส่วนกลางจัดพิธี ณ ท้องสนามหลวง พระสงฆ์ จำนวน 91 รูป ซึ่งเป็นพระสงฆ์จากโครงการพรรพชาอุปสมบทฯ และส่วนภูมิภาค ทุกจังหวัดจัดพิธี ณ ศาลากลางจังหวัดหรือสถานที่ที่เหมาะสม  
 
6. พิธีถวายเครื่องราชสักการะและวางพานพุ่ม และพิธีจุดเทียนถวายพระพรชัยมงคล ในวันที่ 12 สิงหาคม 2565 เวลา 18.00 น. และเวลา 19.19 น. ตามลำดับ ส่วนกลางจัดพิธี ณ ท้องสนามหลวง ส่วนภูมิภาคทุกจังหวัดจัดพิธี ณ ศาลากลางจังหวัดหรือสถานที่ที่เหมาะสม และในต่างประเทศสถานเอกอัครราชทูตและสถานกงสุลพิจารณาการจัดพิธีตามที่เห็นสมควรและเหมาะสม
 
7. กิจกรรมจิตอาสาบำเพ็ญสาธารณประโยชน์และสาธารณกุศล เพื่อถวายพระราชกุศลในระยะเวลาขอบเขตการจัดงานเฉลิมพระเกียรติฯ โดยสามารถจัดกิจกรรมจิตอาสาพัฒนาได้ตามความเหมาะสม
 
ปลัดสำนักนายกรัฐมนตรี กล่าวเพิ่มเติมว่า ขอเชิญชวนหน่วยงานภาครัฐ ภาคเอกชน และประชาชน ร่วมน้อมสำนึกในพระมหากรุณาธิคุณและแสดงความจงรักภักดี เนื่องในโอกาสมหามงคลเฉลิมพระชนมพรรษา 90 พรรษา สมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง ตลอดปี 2565 โดยร่วมจัดทำโครงการและกิจกรรมเฉลิมพระเกียรติฯ และถวายพระราชกุศลให้เป็นไปอย่างสมพระเกียรติ ในโอกาสดังกล่าว ทั้งนี้ การจัดกิจกรรมขอให้ดำเนินการตามมาตรการด้านสาธารณสุขอย่างเคร่งครัด พร้อมทั้งขอเชิญชวนหน่วยงานภาครัฐ ภาคเอกชน และประชาชน จัดตั้งโต๊ะหมู่ประดิษฐานพระฉายาลักษณ์ พร้อมเครื่องราชสักการะ ตกแต่งสถานที่ประดับพระฉายาลักษณ์ ประดับธงชาติคู่กับธงตราสัญลักษณ์พระราชพิธีมหามงคลเฉลิมพระชนมพรรษา 90 พรรษา 12 สิงหาคม 2565 พร้อมประดับผ้าระบายสีฟ้าร่วมกับผ้าระบายสีขาว ตามอาคารสถานที่ของหน่วยงานและบ้านเรือน จัดทำคำถวายพระพรชัยมงคลเผยแพร่ทางเว็บไซต์และสื่อออนไลน์ของหน่วยงาน และจัดการลงนามถวายพระพรชัยมงคลภายในหน่วยงานหรือทางเว็บไซต์ โดยดำเนินการตลอดเดือนสิงหาคม 2565"
ข่าวทำเนียบรัฐบาล,https://www.thaigov.go.th/news/contents/details/54952,วันอังคารที่ 24 พฤษภาคม 2565,24/05/2565,เลขาธิการนายกรัฐมนตรีเป็นผู้แทนนายกรัฐมนตรี รับมอบเครื่องฆ่าเชื้อโควิด-19 ด้วยรังสี UVC จาก ม.เทคโนโลยีพระจอมเกล้าธนบุรี เตรียมนำไปใช้ในห้องประชุม ครม. เป็นที่แรก,เลขาธิการนายกรัฐมนตรีเป็นผู้แทนนายกรัฐมนตรี รับมอบเครื่องฆ่าเชื้อโควิด-19 ด้วยรังสี UVC จาก ม.เทคโนโลยีพระจอมเกล้าธนบุรี เตรียมนำไปใช้ในห้องประชุม ครม. เป็นที่แรก,"วันนี้ (24 พฤษภาคม 2565) เวลา 14.30 น. ณ ห้องรับรอง 1 ตึกบัญชาการ 1 ทำเนียบรัฐบาล นายดิสทัต โหตระกิตย์ เลขาธิการนายกรัฐมนตรี เป็นประธานรับมอบเครื่องฆ่าเชื้อโควิด-19 ด้วยรังสี UVC จำนวน 2 เครื่อง จาก ผศ.ดร.ประเสริฐ คันธมานนท์ รองอธิบการบดีอาวุโสฝ่ายบริหาร มหาวิทยาลัยเทคโนโลยีพระจอมเกล้าธนบุรี และคณะ โดยมีนายประทีป กีรติเรขา รองเลขาธิการนายกรัฐมนตรีฝ่ายการเมือง นางนันทวรรณ ชื่นศิริ รองเลขาธิการนายกรัฐมนตรีฝ่ายบริหาร เข้าร่วมการรับมอบด้วย 
 
โอกาสนี้ เลขาธิการนายกรัฐมนตรีรับมอบเครื่องฆ่าเชื้อโควิด-19 ด้วยรังสี UVC จากมหาวิทยาลัยเทคโนโลยีพระจอมเกล้าธนบุรี พร้อมกล่าวว่า พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม มอบหมายให้เป็นผู้แทนรับมอบเครื่องฆ่าเชื้อโควิด-19 ในวันนี้ โดยนายกรัฐมนตรีฝากขอบคุณ และให้กำลังใจคณะผู้วิจัยทุกท่าน ทั้งนี้ มหาวิทยาลัยเทคโนโลยีพระจอมเกล้าธนบุรี จะเป็นหน่วยผลิตเครื่องฆ่าเชื้อโควิด-19 ด้วยรังสี UVC ที่จะเข้ามาช่วยเหลือประชาชนจากการแพร่ระบาดของเชื้อโรค ด้วยต้นทุนที่ต่ำแต่มีประสิทธิภาพสูง ซึ่งรัฐบาลพร้อมให้การสนับสนุนคณะผู้วิจัยอย่างเต็มที่ รวมทั้งจะช่วยเผยแพร่และประชาสัมพันธ์ไปยังหน่วยงานอื่น ๆ ที่ให้ความสนใจด้วย โดยเครื่องฆ่าเชื้อโควิด-19 ด้วยรังสี UVC ที่ได้รับมอบในวันนี้ จะเริ่มใช้ในห้องประชุมคณะรัฐมนตรีเป็นที่แรก
 
.........................."
ข่าวทำเนียบรัฐบาล,https://www.thaigov.go.th/news/contents/details/54897,วันจันทร์ที่ 23 พฤษภาคม 2565,23/05/2565,รมว.กก.แถลงข่าวต้อนรับ Amazean Jungle Trail By UTMB อ.เบตง จ.ยะลา เป็นเทรลระดับโลกสนามที่ 2 ของไทย ที่ผ่านเข้าสู่ UTMB World Series อย่างเป็นทางการ,รมว.กก.แถลงข่าวต้อนรับ Amazean Jungle Trail By UTMB อ.เบตง จ.ยะลา เป็นเทรลระดับโลกสนามที่ 2 ของไทย ที่ผ่านเข้าสู่ UTMB World Series อย่างเป็นทางการ พร้อมเชิญชวนคนไทย-นักท่องเที่ยวทั่วโลก ร่วมกิจกรรมวิ่งเทรลครั้งต่อไป,"วันที่ 23 พฤษภาคม 2565 เวลา 14.00 น. ณ ศูนย์แถลงข่าวรัฐบาล ตึกนารีสโมสร ทำเนียบรัฐบาล นายพิพัฒน์ รัชกิจประการ รัฐมนตรีว่าการกระทรวงการท่องเที่ยวและกีฬา (รมว.กก.) เป็นประธานการแถลงข่าวต้อนรับ Amazean Jungle Trail By UTMB ที่ได้รับการบรรจุใน UTMB World Series เป็นสนามที่ 2 ของไทย อย่างเป็นทางการ โดยมี พลเรือตรี สมเกียรติ ผลประยูร เลขาธิการศูนย์อำนวยการบริหารจังหวัดชายแดนภาคใต้ (เลขาธิการ ศอ.บต.) นายสิรภพ ดวงสอดศรี ที่ปรึกษารัฐมนตรีว่าการกระทรวงการท่องเที่ยวและกีฬา นายก้องศักด ยอดมณี ผู้ว่าการการกีฬาแห่งประเทศไทย นายอภิชัย ฉัตรเฉลิมเกียรติ รองผู้ว่าการด้านสินค้าและธุรกิจท่องเที่ยว การท่องเที่ยวแห่งประเทศไทย และ Mrs. Sabrina De Nadai ตัวแทน UTMB Asia ร่วมการแถลงข่าวด้วย 

โครงการ Amazing Jungle Trail ที่ได้จัดขึ้นระหว่างวันที่ 6-8 พฤษภาคม 2565 มีที่มาจากมติของที่ประชุมคณะกรรมการยุทธศาสตร์ด้านการพัฒนาจังหวัดชายแดนภาคใต้ (กพต.) โดยมีกระทรวงการท่องเที่ยวและกีฬาเป็นหน่วยงานหลัก บูรณาการร่วมกับศูนย์อำนวยการบริหารจังหวัดชายแดนภาคใต้ (ศอ.บต.) จังหวัดยะลา และการกีฬาแห่งประเทศไทย ภายใต้การสนับสนุนจากอีกหลายหน่วยงาน ได้แก่ กระทรวงกลาโหม กระทรวงมหาดไทย กระทรวงทรัพยากรธรรมชาติและสิ่งแวดล้อม กระทรวงสาธารณสุข กระทรวงการต่างประเทศ กระทรวงวัฒนธรรม กระทรวงคมนาคม จังหวัดยะลา และทุกภาคส่วน มีวัตถุประสงค์หลักเพื่อสร้างรายการแข่งขันระดับโลกให้เกิดขึ้นในจังหวัดชายแดนใต้ โดยในการแข่งขันครั้งนี้ มีผู้ร่วมรายการกว่า 1,000 คน จาก 14 ประเทศ สร้างผลกระทบทางสังคมได้มากกว่า 140 ล้านบาท มีเสียงตอบรับที่ดีจากชุมชนในท้องถิ่นและนักท่องเที่ยวที่ร่วมการแข่งขันในครั้งนี้อย่างเกินความคาดหมาย ส่งผลให้การแข่งขันนี้ ผ่านการประเมิน ได้รับการประกาศให้เป็น 1 ในสนาม UTMB World Series นับเป็นสนามที่ 2 ของประเทศไทย 

สำหรับกิจกรรมคู่ขนาน “Amazing Betong Festival” ที่ประกอบด้วย กิจกรรมการแข่งขันกีฬายิงธนู เทศกาลไฟประดับเมือง เทศกาลอาหารเบตง กิจกรรม วิ่ง เที่ยว ดื่ม กิน เช็คอิน@เบตง ก็ได้รับการตอบรับจากนักท่องเที่ยว นักวิ่ง ผู้ติดตาม และคนในพื้นที่ เป็นอย่างดี ถือว่าเป็นอีกกิจกรรมที่ประสบความสำเร็จ สามารถกระตุ้นเศรษฐกิจเมืองเบตงให้มีความครึกครื้น ผู้คนออกมาจับจ่ายใช้สอย เกิดการกระจายรายได้ 

ในการนี้ รัฐมนตรีว่าการกระทรวงการท่องเที่ยวและกีฬาได้แสดงความยินดีกับวงการกีฬาวิ่งเทรลในประเทศไทย ที่มีสนามวิ่งเทรลมาตรฐานโลกเกิดขึ้นอีกหนึ่งสนาม จากสนามสุดแดนสยามที่ดอยอินทนนท์ สนาม UTMB World Series Major 1 ใน 3 ของโลก Doi Inthanon Thailand by UTMB สู่ใต้สุดของประเทศไทยที่อำเภอเบตง จังหวัดยะลา Amazean Jungle Trail by UTMB เนื่องจากความหลากหลาย และความสวยงามทางธรรมชาติของประเทศไทยเป็น Soft Power ที่ชาวต่างชาติหลงใหล ยิ่งเมื่อนำกีฬากลางแจ้ง เช่น การวิ่งเทรลไปผสมผสาน (Sport Tourism) เชื่อว่าจะได้รับความสนใจจากนักวิ่งเทรลทั่วโลกให้เดินทางเข้าร่วมแข่งขันได้ สำหรับการจัดการแข่งขันครั้งที่ผ่านมา เป็นการกีฬาและการท่องเที่ยวที่ทำให้เมืองเบตงกลับมาครึกครื้นและมีเศรษฐกิจที่ดีขึ้น รวมถึงภาพลักษณ์ที่ดีของจังหวัดชายแดนใต้ที่เริ่มถ่ายทอดสู่สายตาคนทั่วโลก ในอนาคตถือเป็นสัญญาณที่ดีของประเทศไทย ที่จะมีอีกหนึ่งอีเวนต์ที่สามารถดึงดูดนักกีฬาและนักท่องเที่ยวทั้งในและต่างประเทศ กระตุ้นเศรษฐกิจและการท่องเที่ยวในพื้นที่จัดการแข่งขัน และจังหวัดใกล้เคียง โดยในการแข่งขันครั้งถัดไปจะจัดขึ้นระหว่างวันที่ 17-19 กุมภาพันธ์ 2566 โดยชื่อ และโลโก้รายการการแข่งขันจะเปลี่ยนใหม่ ในนาม “Amazean Jungle Thailand by UTMB” โดยในการแข่งขันนี้จะมีมาตรฐานและระยะทางที่มากขึ้น รวมทั้งจะมีการปรับเส้นทางการแข่งขันให้สามารถวิ่งเข้าไปในประเทศมาเลเซียได้ ถือเป็นซิกเนเจอร์ใหม่ของงาน 

รัฐมนตรีว่าการกระทรวงการท่องเที่ยวและกีฬา ยังได้กล่าวขอบคุณหน่วยงานที่เกี่ยวข้องทั้งภาครัฐ ภาคเอกชน ภาคประชาชนในจังหวัด ที่ร่วมแรงร่วมใจกันเป็นอย่างดี พร้อมเชิญชวนให้คนไทยทุกคน รวมถึงนักท่องเที่ยวจากทั่วทุกมุมโลก เข้าร่วมกิจกรรมวิ่งเทรลในครั้งต่อไป เพื่อสัมผัสประสบการณ์การการออกกำลังกาย ควบคู่กับการชื่นชมธรรมชาติที่สวยงามในพื้นที่ 3 จังหวัดชายแดนภาคใต้ของไทยอีกด้วย"
ข่าวทำเนียบรัฐบาล,https://www.thaigov.go.th/news/contents/details/54889,วันจันทร์ที่ 23 พฤษภาคม 2565,23/05/2565,รายงานสรุปผลการดำเนินงานที่สำคัญ ของสำนักงานส่งเสริมวิสาหกิจขนาดกลางและขนาดย่อม ปีงบประมาณ 2565 (ประจำไตรมาสเดือนมกราคม ถึงเดือนมีนาคม 2565),รายงานสรุปผลการดำเนินงานที่สำคัญของสำนักงานส่งเสริมวิสาหกิจขนาดกลางและขนาดย่อม ปีงบประมาณ 2565 (ประจำไตรมาสเดือนมกราคม ถึงเดือนมีนาคม 2565),"สำนักงานส่งเสริมวิสาหกิจขนาดกลางและขนาดย่อม ได้รายงานสรุปผลการดำเนินงานที่สำคัญของสำนัก   งานฯ ปีงบประมาณ 2565 (ประจำไตรมาสเดือนมกราคม ถึงเดือนมีนาคม 2565) ซึ่งมีบทบาทหน้าที่หลักในการ  บูรณาการและผลักดันการส่งเสริม MSME ของหน่วยงานภาครัฐและเอกชน เพื่อให้ MSME สามารถเติบโตและแข่งขันได้ในระดับสากล ดังนี้
        1. บูรณาการความร่วมมือระหว่างประเทศ ตามบทบาทการดำเนินกิจกรรมตามกรอบความร่วมมือ “ความตกลงหุ้นส่วนทางเศรษฐกิจระดับภูมิภาค (RCEP หรือ Regional Comprehensive Economic Partnership)” ซึ่งเป็นความตกลงที่จะทำให้ผู้ประกอบการไทยโดยเฉพาะ SME ได้รับประโยชน์จากการลดกำแพงภาษีและความร่วมมือด้านเศรษฐกิจต่าง ๆ ซึ่งจะช่วยสร้างโอกาสทางการค้าให้กับสินค้าและบริการของไทย
          สำนักงานฯ ได้พัฒนาศักยภาพผู้ประกอบการสู่ความเป็น Born Global ภายใต้แนวคิด “Plug in with Global Niche Market” ให้สามารถขยายตลาดต่างประเทศด้วยการสร้างตลาดเฉพาะ (Niche Market) และขยายสู่ความเป็นตลาดเฉพาะที่กว้างขึ้น (Global Niche Market) โดยผู้ประกอบการที่เข้าร่วมได้รับการพัฒนาศักยภาพอย่างเข้มข้นผ่านการ Coaching เตรียมความพร้อมด้านการพัฒนาสินค้า/บริการและนำเสนอแผนธุรกิจให้กับผู้เชี่ยวชาญและผู้ค้า (Trader) ในการ Pitching นำเสนอสินค้า/บริการเพื่อทดสอบตลาดประเทศเป้าหมาย ได้แก่ สาธารณรัฐประชาชนจีน ประเทศมาเลเซีย และประเทศออสเตรเลีย จำนวน 206 กิจการ ตลอดจนผู้ประกอบการได้รับองค์ความรู้จากนักธุรกิจจากประเทศเป้าหมายทั้งผู้นำเข้า-ส่งออก ผู้ค้าปลีก-ค้าส่ง หรือผู้ค้าออนไลน์ มาให้มุมมองเกี่ยวกับพฤติกรรมผู้บริโภค แนวโน้มความต้องการสินค้า/บริการที่เปลี่ยนไปตามวิถี Next Normal ซึ่งครอบคลุมการเข้าสู่ตลาด RCEP ทั้งในส่วนของสินค้า/บริการ และประเทศที่น่าสนใจที่เหมาะสมกับผู้ประกอบการ MSME ไทย กว่า 212 ราย
                   2. ส่งเสริมและมุ่งเป้าผู้ประกอบการ (Focused Target) ให้ได้รับโอกาสในการเข้าถึงการบริการสนับสนุนด้านการพัฒนาธุรกิจในรูปแบบใหม่ที่ผู้ประกอบการ MSME สามารถเลือกรับบริการหรือรับการพัฒนากับผู้ให้บริการทางธุรกิจ (Business Development Service Provider : BDSP) ในด้านที่ตรงกับความต้องการของธุรกิจตนเอง ทั้งนี้ สำนักงานฯ จะให้ความช่วยเหลือ อุดหนุนจากเงินกองทุนส่งเสริมวิสาหกิจขนาดกลางและขนาดย่อม ผ่านผู้ให้บริการทางธุรกิจโดยอุดหนุนค่าใช้จ่ายในการพัฒนาให้แก่ผู้ประกอบการ MSME แบบร่วมจ่าย      (co-payment) ในสัดส่วนร้อยละ 50 – 80 ตามประเภทของค่าใช้จ่ายและขนาดของธุรกิจที่กำหนดไว้ ทั้งนี้ ผู้ประกอบการสามารถยื่นข้อเสนอเพื่อขอรับบริการและการพัฒนาในด้านต่าง ๆ ผ่านแพลตฟอร์มออนไลน์ http://bds.sme.go.th โดยเปิดให้ผู้ประกอบการขึ้นทะเบียนจนถึงวันที่ 31 กรกฎาคม 2565 แบ่งเป็น 2 ช่วงระยะเวลา ได้แก่
                   ระยะที่ 1 ตั้งแต่วันที่ 14 มีนาคม 2565 จนถึงวันที่ 14 เมษายน 2565
                   ระยะที่ 2 ตั้งแต่วันที่ 1 พฤษภาคม 2565 จนถึงวันที่ 31 กรกฎาคม 2565
                   โดยในเดือนมีนาคม 2565 มีหน่วยงานที่ได้รับอนุมัติให้ขึ้นทะเบียนเป็นผู้ให้บริการทางธุรกิจแล้ว 56 หน่วยงาน มีบริการที่ขึ้นทะเบียน 88 บริการ พร้อมกับเปิดให้ผู้ประกอบการ MSME ลงทะเบียนเพื่อรับสิทธิประโยชน์และเงินสนับสนุน โดยระยะที่ 1 มีผู้ประกอบการยื่นขอรับสิทธิกว่า 300 ราย ซึ่งผลจากการเปิดให้ลงทะเบียนที่ผ่านมาพบว่า ผู้ประกอบการไม่ทราบข่าวสารเกี่ยวกับโครงการ ไม่อยู่ในหลักเกณฑ์การสนับสนุนการให้บริการ รวมถึงยื่นเอกสารไม่ครบถ้วน/ไม่ถูกต้อง ดังนั้น สำนักงานฯ จึงได้เร่งประชาสัมพันธ์และสร้างความรู้ความเข้าใจในหลักเกณฑ์และการเตรียมพร้อมด้านเอกสาร โดยเพิ่มการลงพื้นที่ชี้แจงผู้ประกอบการในจังหวัด    ต่าง ๆ ในทุกภูมิภาค ตลอดจนขยายการบริการให้ครอบคลุมสอดคล้องกับความต้องการของธุรกิจและสอดรับกับสถานการณ์ปัจจุบัน โดยเพิ่มเติมบริการด้านการพัฒนาช่องทางจำหน่ายและการตลาด และการพัฒนาตลาดต่างประเทศ พร้อมกับขยายกลุ่มเป้าหมายเพิ่มโอกาสให้กับกลุ่มวิสาหกิจชุมชนเข้าถึงบริการมากขึ้น เนื่องจากข้อมูลพบว่า ผู้ประกอบการที่ลงทะเบียนส่วนใหญ่เป็นนิติบุคคล สูงถึงร้อยละ 70 และวิสาหกิจชุมชน เพียงร้อยละ 30 ซึ่งมีบางส่วนไม่สามารถลงทะเบียนได้ สำนักงานฯ จึงดำเนินการยกเว้นคุณสมบัติของวิสาหกิจขนาดกลางและขนาดย่อม เฉพาะที่เป็นวิสาหกิจชุมชนที่ไม่ได้มีสถานะเป็นนิติบุคคล และมีรายได้ไม่เกินหนึ่งล้านแปดแสนบาท ให้มีสิทธิยื่นข้อเสนอเพื่อขอรับความช่วยเหลือ อุดหนุนโดยไม่ต้องแนบสำเนาแบบแสดงรายการยื่นภาษีเงินได้บุคคลธรรมดา (ภงด.90) และจะได้รับสัดส่วนการให้ความช่วยเหลือ อุดหนุนจากสำนักงานฯ ไม่เกินร้อยละ 80 และวงเงินไม่เกินรายละ 50,000 บาท
                3. สร้างความร่วมมือกับเครือข่ายพันธมิตรทั้งจากหน่วยงานภาครัฐและภาคเอกชน โดยสนับสนุนให้ผู้ประกอบการ MSME มุ่งเสริมสร้าง “Reskills & Upskills” ซึ่ง สำนักงานฯ ร่วมมือกับบริษัท ซีพี ออลล์ จำกัด (มหาชน) ผลักดัน “ศูนย์ 7 สนับสนุน SME” หรือ “7 SME Support Center” โดยอาศัยความร่วมมือจากทุกภาคส่วนในการบูรณาการองค์ความรู้ และถ่ายทอดความรู้ให้กับผู้ประกอบการในการสร้างโอกาสการเติบโตทางธุรกิจผ่านกิจกรรม “SME 3ก แกร่ง เก่ง กล้า” นำเสนอภาพรวมแนวโน้มทิศทางเศรษฐกิจ มาตรการและการสนับสนุนภาครัฐ การหาแหล่งเงินทุน การเตรียมความพร้อมสู่การขายสินค้าในช่องทางโมเดิร์นเทรด การปรับตัวของเอสเอ็มอีต่อการแข่งขันในแพลตฟอร์มออนไลน์ และการแบ่งปันประสบการณ์จากผู้ประกอบการ MSME ที่ประสบความสำเร็จ ทั้งนี้ ผู้ประกอบการ MSME สามารถติดตามข่าวสาร ตลอดจนกิจกรรมต่าง ๆ ได้ที่ https://www.facebook.com/7smesupport หรือติดต่อขอรับคำปรึกษาโดยตรงได้ที่ 0 2826 7750"
ข่าวทำเนียบรัฐบาล,https://www.thaigov.go.th/news/contents/details/54510,วันพฤหัสบดีที่ 12 พฤษภาคม 2565,12/05/2565,ผู้ช่วยโฆษก ศบค. ยืนยันการเดินทางในรูปแบบ Thailand Pass ยังไม่เปลี่ยนแปลง ย้ำผู้เดินทางที่ได้รับวัคซีนไม่ครบเกณฑ์กำหนดต้องรอการอนุมัติ 48 ชม. พร้อมทั้งตรวจสอบการกักตัว และการจองโรงแรม/ห้องพัก,ผู้ช่วยโฆษก ศบค. ยืนยันการเดินทางในรูปแบบ Thailand Pass ยังไม่เปลี่ยนแปลง ย้ำผู้เดินทางที่ได้รับวัคซีนไม่ครบเกณฑ์กำหนดต้องรอการอนุมัติ 48 ชม. พร้อมทั้งตรวจสอบการกักตัว และการจองโรงแรม/ห้องพัก,"วันนี้ (12 พฤษภาคม 2565) เวลา 12.30 น. ณ โถงกลาง ตึกสันติไมตรี ทำเนียบรัฐบาล แพทย์หญิงอภิสมัย ศรีรังสรรค์ ผู้ช่วยโฆษกศูนย์บริหารสถานการณ์โควิด-19 ยืนยันการเดินทาง Thailand Pass ยังไม่เปลี่ยนแปลง พร้อมเผยถึงการเดินทางเข้าราชอาณาจักรภายหลังการผ่อนคลายมาตรการ ตั้งแต่วันที่ 1 - 11 พฤษภาคม 2565 ในส่วนของผู้เดินทางที่ได้รับการฉีดวัคซีนครบตามเกณฑ์กำหนด จะได้รับข้อยกเว้นไม่ต้องตรวจ RT-PCR เมื่อเดินทางมาถึงประเทศไทย เพื่อลดระยะเวลา และอำนวยความสะดวกให้กับผู้เดินทาง แต่ในกรณีที่ผู้เดินทางไม่ได้รับวัคซีนครบตามเกณฑ์กำหนด ยังคงต้องรอการอนุมัติ 48 ชั่วโมง พร้อมทั้งตรวจสอบรายละเอียดการกักตัว การจองโรงแรม/ห้องพัก อย่างไรก็ตามตั้งแต่วันที่ 1 พ.ค. มีการเดินทางเพิ่มขึ้นอย่างชัดเจน โดยเฉพาะจำนวนผู้ที่เดินทางเข้าราชอาณาจักรทางอากาศ ประมาณ 15,000 รายต่อวัน ส่วนใหญ่เป็นประเทศสิงคโปร์ อินเดีย มาเลเซีย อังกฤษ ออสเตรเลีย สหรัฐอเมริกา สหรัฐอาหรับเอมิเรตส์ กัมพูชา เวียดนาม และเยอรมณี ทั้งนี้ ขอให้ติดตามผลการประชุมหารือ ศบค. ชุดใหญ่ ถึงการปรับมาตรการให้สอดคล้องกับสถานการณ์ปัจจุบัน ในวันศุกร์ ที่ 20 พ.ค. ที่จะถึงนี้ 
....................."
ข่าวทำเนียบรัฐบาล,https://www.thaigov.go.th/news/contents/details/54464,วันพุธที่ 11 พฤษภาคม 2565,11/05/2565,ปลัดสำนักนายกรัฐมนตรี ให้การต้อนรับเด็กและเยาวชนจากโครงการสร้างเด็กและเยาวชนต้นแบบ รู้ รัก สามัคคี และสำนึกความเป็นไทย พร้อมนำเยี่ยมชมทำเนียบรัฐบาล,ปลัดสำนักนายกรัฐมนตรี ให้การต้อนรับเด็กและเยาวชนจากโครงการสร้างเด็กและเยาวชนต้นแบบ รู้ รัก สามัคคี และสำนึกความเป็นไทย พร้อมนำเยี่ยมชมทำเนียบรัฐบาล,"วันที่ 11 พ.ค. 65 เวลา 08.45 น. ณ บริเวณสนามหญ้าหน้าตึกไทยคู่ฟ้า ทำเนียบรัฐบาล นายธีรภัทร ประยูรสิทธิ ปลัดสำนักนายกรัฐมนตรี ให้การต้อนรับคณะผู้เข้าร่วมโครงการเครือข่ายเยาวชนเรียนรู้ประวัติศาสตร์ไทยสู่ราชวงศ์จักรี และการสัมมนาเชิงปฏิบัติการเพื่อแลกเปลี่ยนเรียนรู้และถอดบทเรียนจากการลงพื้นที่ปฏิบัติจริงในโครงการสร้างเด็กและเยาวชนต้นแบบ รู้ รัก สามัคคี และสำนึกความเป็นไทย พร้อมนำเยี่ยมชมทำเนียบรัฐบาล
 
สำหรับโครงการเครือข่ายเยาวชนเรียนรู้ประวัติศาสตร์ไทยสู่ราชวงศ์จักรี และการสัมมนาเชิงปฏิบัติการเพื่อแลกเปลี่ยนเรียนรู้และถอดบทเรียนจากการลงพื้นที่ปฏิบัติจริงในโครงการสร้างเด็กและเยาวชนต้นแบบ รู้ รัก สามัคคี และสำนึกความเป็นไทย (โครงการฯ) จัดโดยคณะกรรมการเสริมสร้างเอกลักษณ์ชองชาติ สำนักงานปลัดสำนักนายกรัฐมนตรี มีวัตถุประสงค์เพื่อให้เด็กและเยาวชน มีความเข้าใจที่ถูกต้องเกี่ยวกับประวัติศาสตร์ราชวงศ์จักรี พระราชกรณียกิจที่สำคัญของพระมหากษัตริย์แห่งราชวงศ์จักรี รวมถึงสถานที่สำคัญทางประวัติศาสตร์ โดยการลงพื้นที่ศึกษาดูงานสถานที่สำคัญที่เกี่ยวข้อง พร้อมทั้งการถอดบทเรียน และการฟังบรรยายจากวิทยากรผู้ทรงคุณวุฒิ เพื่อให้เด็กและเยาวชนเกิดความสำนึกในพระมหากรุณาธิคุณ และเป็นแรงบันดาลใจในการทำความดีเพื่อประเทศต่อไป
 
โครงการฯ ดังกล่าว มีกลุ่มเป้าหมาย ได้แก่ เด็กและเยาวชนจากโครงการสร้างเด็กและเยาวชนต้นแบบ รู้ รัก สามัคคี และสำนึกความเป็นไทย หรือ เด็กอวด (ทำ) ดี จำนวน 150 คน และที่ปรึกษาโครงการ จำนวน 50 คน รวมจำนวน 200 คน กำหนดดำเนินโครงการฯ ระหว่างวันที่ 9 - 12 พฤษภาคม 2565 ที่โรงแรมพูลแมน คิง พาวเวอร์ กรุงเทพมหานคร โดยมีกิจกรรมที่ดำเนินการ ได้แก่ กิจกรรมการบรรยายให้ความรู้โดยวิทยากรผู้ทรงคุณวุฒิ และการสัมมนาเชิงปฏิบัติการเพื่อแลกเปลี่ยนเรียนรู้ ถอดบทเรียนจากการลงพื้นที่ปฏิบัติจริง ในหัวข้อต่าง ๆ อาทิ บทบาทเยาวชนไทยกับการเรียนรู้ประวัติศาสตร์และการเสริมสร้างเอกลักษณ์ของชาติไทย การสัมมนาเชิงปฏิบัติการในหัวข้อ “สังคมไทยใต้ร่มพระบารมี” การสัมมนาเชิงปฏิบัติการในหัวข้อ “วัฒนธรรมไทยน่ารู้ : ย้อนอดีตวัฒนธรรมเชียงใหม่สู่ Gen Z” กิจกรรมแลกเปลี่ยนเรียนรู้กับบุคคลต้นแบบ กิจกรรมถอดบทเรียน เสริมสร้างทักษะการสื่อสารและการแลกเปลี่ยนเรียนรู้จากประสบการณ์การปฏิบัติงาน และการจัดแสดง/นำเสนอผลงานของโครงการฯ “Dek Show Market” โดยมีผู้ใหญ่ใจดีเข้าชมผลงานของเด็กอวด (ทำ) ดี  รวมทั้งมีการจัดกิจกรรมลงพื้นที่ศึกษาดูงานและการเรียนรู้นอกสถานที่ โดยมีวิทยากรผู้เชี่ยวชาญเป็นผู้บรรยายให้ความรู้ตลอดการลงพื้ที่ศึกษาดูงาน ที่วัดพระศรีรัตนศาสดาราม พิพิธภัณฑ์สถานแห่งชาติพระนคร การล่องเรือชมสถานที่สำคัญ และเรียนรู้ประวัติศาสตร์ ศิลปวัฒนธรรมวิถีชุมชนริมฝั่งแม่น้ำเจ้าพระยา ด้วย
 
ทั้งนี้ ในวันพรุ่งนี้ (12 พ.ค. 65) เวลาประมาณ 10.00 น. ที่โรงแรมพูลแมน คิง พาวเวอร์ กรุงเทพมหานคร รองนายกรัฐมนตรี (นายวิษณุ เครืองาม) ประธานกรรมการเอกลักษณ์ของชาติ จะเป็นประธานในพิธีปิดโครงการสร้างเด็กและเยาวชนต้นแบบ รู้ รัก สามัคคี และสำนึกความเป็นไทย หรือ เด็กอวด (ทำ) ดี และมอบรางวัล “เด็กไทยต้นแบบ” ในโครงการสร้างเด็กและเยาวชนต้นแบบ รู้ รัก สามัคคี และสำนึกความเป็นไทย หรือ เด็กอวด (ทำ) ดี ซึ่งรองนายกรัฐมนตรีจะได้รับฟังการนำเสนอบทสรุปและข้อเสนอของเยาวชนจากการดำเนินโครงการต่าง ๆ ทั่วประเทศ จากตัวแทนทีมเด็กอวด (ทำ) ดี จำนวน 4 ทีมจาก 4 ภาค ก่อนที่รองนายกรัฐมนตรีจะกล่าวให้โอวาท และมอบโล่ประกาศเกียรติคุณให้แก่ทีมเด็กและเยาวชน ที่ได้รับการคัดเลือกให้เป็นโครงการ “ระดับเพชร” และมอบประกาศเกียรติคุณให้แก่ทีมเด็กและเยาวชนที่ได้รับการคัดเลือกให้เป็นโครงการ “ระดับพลอย” ต่อไป"
ข่าวทำเนียบรัฐบาล,https://www.thaigov.go.th/news/contents/details/27467,วันพุธที่ 18 มีนาคม 2563,,นายกฯ เยี่ยมศูนย์บริหารสถานการณ์โควิด-19 ให้กำลังใจและแนวทางการทำงาน ยืนยันรัฐบาลพร้อมยกระดับมาตรการให้เข้มข้นตามสถานการณ์ เพราะหัวใจคือ “ประชาชน”,พลเอก ประยุทธ์ จันทร์โอชา นายกรัฐมนตรี เยี่ยมศูนย์บริหารสถานการณ์โควิด-19 ให้กำลังใจและแนวทางการทำงาน ยืนยันรัฐบาลพร้อมยกระดับมาตรการให้เข้มข้นตามสถานการณ์ เพราะหัวใจคือ “ประชาชน”,"วันนี้ (18 มี.ค.63) เวลา 11.40 น. ภายหลังการตรวจเยี่ยมศูนย์บริหารสถานการณ์การแพร่ระบาดของโรคติดเชื้อไวรัสโคโรนา 2019 (COVID-19) ณ ตึกสันติไมตรี ทำเนียบรัฐบาล พลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เปิดเผยความตั้งใจ ว่า มาเยี่ยมมาให้กำลังใจเจ้าหน้าที่ รวมทั้งให้นโยบายแนวปฏิบัติการทำงานในแต่ละวัน โดยให้นำผลการประชุมมาแถลงแจ้งให้ประชาชนทราบอย่างต่อเนื่อง จะได้เป็นไปในทิศทางเดียวกัน ป้องกันไม่ให้เกิดความสับสน เพราะปัจจุบันข้อมูลมีจำนวนมาก โดยเฉพาะข้อมูลสถิติที่ทุกคนต้องการทราบในแต่ละวันรวมทั้งสถิติในต่างประเทศ  นำมาเปรียบเทียบแนวปฏิบัติของไทยกับการดำเนินการของต่างประเทศ เพื่อใช้เตรียมการรองรับการแพร่ระบาดระดับต่อไป
 
โอกาสนี้ นายกรัฐมนตรีชี้แจงการทำงานในมาตรการระยะที่ 3 ว่า เป็นคนละคำกับระดับ 3 ซึ่งการแพร่เชื้อไวรัสโคโรนา 2019 ระดับ 3 เป็นการกำหนดโดย WHO แสดงลักษณะการแพร่กระจายจากคนที่ 1 คนที่ 2 คนที่ 3 และคนที่ 4 ยังยืนยันว่า ไทยอยู่ในขั้นตอนที่ยังควบคุมได้พอสมควร แต่หากเมื่อสถานการณ์เปลี่ยนก็ต้องเป็นระดับ 3 แต่ได้เตรียมมาตรการในการทำงานรไว้แล้วเพื่อรองรับโดยสั่งเตรียมสถานที่ เตียง สถานพยาบาลทั้งของทหาร และโรงพยาบาลเอกชนบางแห่ง หากจำเป็นก็จะใช้โรงแรมเพิ่มเข้ามาด้วย การดำเนินการในปัจจุบัน ไม่ “ปิดจังหวัดหรือปิดประเทศ” ไม่เหมือนกรณีอู่ฮั่น แต่เน้นมาตรการเข้มข้นสกัดกั้นคนเข้า-ออก ตรวจสอบเข้มข้นทั้งท่ารถ ท่าเรือ อากาศซึ่งวานนี้ ก็ได้ออกมาตรการในการทำงานระยะที่ 3 แล้ว ซึ่งต้องรอดูว่าจะมีผลกระทบอะไรออกมาบ้าง และจะดูแลคนเหล่านี้ได้อย่างไร รวมทั้งได้สั่งนำระบบดิจิทัลออนไลน์มาใช้ในการบริการประชาชน เช่น การขึ้นทะเบียนเพื่อให้เข้าถึงบริการของรัฐ รวมทั้งจะนำระบบออนไลน์มาใช้ในการเกณฑ์ทหาร โดยจะมีการเปิดให้สมัครก่อน แล้วนำมาคัดกรองอีกครั้ง ที่เหลือค่อยมาเกณฑ์ภายหลังอีกครั้ง เพื่อจำกัดจำนวนคนหมู่มากมาอยู่รวมกัน ป้องกันการแพร่เชื้อไวรัสโควิด-19
 
นายกรัฐมนตรียังกล่าวถึงกรณีประเทศมาเลเซียประกาศ มาตรการ “ปิดประเทศ” ชั่วคราว ทำให้มีคนไทยเดินทางกลับประเทศในขณะนี้ว่า เจ้าหน้าที่ ตม. และศุลกากรได้ตรวจสอบและคัดกรองอย่างเข้มงวดตามแนวปฏิบัติเช่นเดียวกับที่สนามบินและจุดตรวจถาวรทั้งหมด รวมทั้งสั่งทหารไปติดตามบุคคลเล็ดลอดตามชายแดนและช่องทางธรรมชาติ ควบคุมมาเข้าระบบตรวจสอบคัดกรองทั้งหมด
 
ทั้งนี้ ในระหว่างประชุมศูนย์ฯเจ้าหน้าที่ประจำศูนย์ฯได้กล่าวแสดงความดีใจได้พบนายกฯ ทำให้รู้ว่านายกฯตั้งใจทำเพื่อช่วยประชาชนอย่างแท้จริง 
 
------------------
 

กลุ่มประชาสัมพันธ์และเผยแพร่ สำนักโฆษก"
สรุปข่าวการประชุม ครม.,https://www.thaigov.go.th/news/contents/details/68253,วันอังคารที่ 16 พฤษภาคม 2566,16/05/2566,สรุปข่าวการประชุมคณะรัฐมนตรี วันที่ 16 พฤษภาคม 2566,พลเอก ประยุทธ์  จันทร์โอชา นายกรัฐมนตรี เป็นประธานการประชุมคณะรัฐมนตรี ณ ตึกสันติไมตรี (หลังนอก),"http://www.thaigov.go.th
(โปรดตรวจสอบมติคณะรัฐมนตรีที่เป็นทางการจากสำนักเลขาธิการคณะรัฐมนตรีอีกครั้ง)
 
                   วันนี้ (16 พฤษภาคม 2566)  เวลา 09.00 น. พลเอก ประยุทธ์  จันทร์โอชา นายกรัฐมนตรี เป็นประธานการประชุมคณะรัฐมนตรี ณ ตึกสันติไมตรี (หลังนอก) ซึ่งสรุปสาระสำคัญดังนี้
 



กฎหมาย



                   1.       เรื่อง     ร่างประกาศกระทรวงทรัพยากรธรรมชาติและสิ่งแวดล้อม เรื่อง ขยายระยะเวลาการใช้บังคับประกาศกระทรวงทรัพยากรธรรมชาติและสิ่งแวดล้อม เรื่อง กำหนดเขตพื้นที่และมาตรการคุ้มครองสิ่งแวดล้อม ในบริเวณพื้นที่อำเภอบ้านแหลม อำเภอเมืองเพชรบุรี อำเภอท่ายาง อำเภอชะอำ จังหวัดเพชรบุรี และอำเภอหัวหิน อำเภอปราณบุรี จังหวัดประจวบคีรีขันธ์ พ.ศ. 2561 พ.ศ. ....
                   2.       เรื่อง     ร่างกฎกระทรวงกำหนดพัสดุและวิธีการจัดซื้อจัดจ้างพัสดุที่รัฐต้องการส่งเสริมหรือสนับสนุน (ฉบับที่ ..) พ.ศ. ....
                   3.       เรื่อง     ร่างกฎสำนักนายกรัฐมนตรีว่าด้วยเครื่องแบบพิเศษสำหรับข้าราชการกรมศุลกากร (ฉบับที่ ..) พ.ศ. ....
                   4.       เรื่อง     ร่างกฎกระทรวงกำหนดกรณีอื่นที่เจ้าหน้าที่จะทำการพิจารณาทางปกครองไม่ได้ พ.ศ. ....
 



เศรษฐกิจ-สังคม



                   5.       เรื่อง     เสนอจังหวัดเจ้าภาพการจัดการแข่งขันกีฬาซีเกมส์ ครั้งที่ 33 พ.ศ. 2568 (ค.ศ. 2025)  และกีฬาอาเซียนพาราเกมส์ ครั้งที่ 13 พ.ศ. 2568 (ค.ศ. 2025)
                   6.       เรื่อง     การพัฒนาพื้นที่เก็บกักน้ำทดแทนบึงเสือดำในพื้นที่เพื่อสนับสนุนบริการรถไฟของโครงการรถไฟความเร็วสูงเชื่อมสามสนามบิน (มักกะสัน)
                   7.       เรื่อง     ผลการพิจารณาของคณะกรรมการกลั่นกรองการใช้จ่ายเงินกู้ ภายใต้พระราชกำหนดฯ เพิ่มเติม พ.ศ. 2564 ในคราวประชุมครั้งที่ 5/2566 และครั้งที่ 6/2566
                   8.       เรื่อง     การพิจารณารับรองวัดคาทอลิก ตามระเบียบสำนักนายกรัฐมนตรี ว่าด้วยแนวทางพิจารณาในการจัดตั้งวัดบาทหลวงโรมันคาทอลิก พ.ศ. 2564
                   9.       เรื่อง     ผลการพิจารณารายงานการพิจารณาศึกษา ติดตาม เสนอแนะ และเร่งรัดการปฏิรูปประเทศ ประเด็นการสร้างและใช้ Big Data ภาคเกษตร ของคณะกรรมาธิการการเกษตรและสหกรณ์ วุฒิสภา
                   10.      เรื่อง     รายงานภาวะเศรษฐกิจอุตสาหกรรมประจำเดือนกุมภาพันธ์ 2566
                   11.      เรื่อง     รายงานผลการดำเนินงานตามนโยบายและแผนยุทธศาสตร์ความมั่นคงด้านวัคซีนแห่งชาติประจำปีงบประมาณ พ.ศ. 2565
                   12.      เรื่อง     รายงานผลการดำเนินการให้ความช่วยเหลือผู้ประสบอุทกภัยในช่วงฤดูฝน ปี 2565 ตามมติคณะรัฐมนตรี เมื่อวันที่ 29 พฤศจิกายน 2565 วันที่ 21 กุมภาพันธ์ 2566 และวันที่ 28 กุมภาพันธ์ 2566
                   13.      เรื่อง     มติการประชุมคณะกรรมการนโยบายยานยนต์ไฟฟ้าแห่งชาติ ครั้งที่ 3/2565
 



ต่างประเทศ



                   14.      เรื่อง     ผลการประชุมรัฐมนตรีเศรษฐกิจอาเซียนอย่างไม่เป็นทางการ [ASEAN Economic Ministers (AEM) Retreat] ครั้งที่ 29 และการประชุมที่เกี่ยวข้อง
                   15.      เรื่อง     ขอความเห็นชอบร่างแถลงการณ์รัฐมนตรีการค้าเอเปคประจำปี 2566 และเอกสารที่เกี่ยวข้อง
                   16.      เรื่อง     การรับรองร่างปฏิญญาทางการเมืองสำหรับการประชุมระดับสูงว่าด้วยการทบทวนครึ่งวาระของกรอบการดำเนินงานเซนไดเพื่อการลดความเสี่ยง ค.ศ. 2015-2030
                   17.      เรื่อง     การขออนุมัติในหลักการสำหรับการให้ความช่วยเหลือด้านมนุษยธรรมแก่เมียนมากรณีพายุไซโคลนโมคา
 



แต่งตั้ง



                   18.      เรื่อง     การเปลี่ยนโฆษกประจำกระทรวงทรัพยากรธรรมชาติและสิ่งแวดล้อม
 
____________________________
 



กฎหมาย



1. เรื่อง ร่างประกาศกระทรวงทรัพยากรธรรมชาติและสิ่งแวดล้อม เรื่อง ขยายระยะเวลาการใช้บังคับประกาศกระทรวงทรัพยากรธรรมชาติและสิ่งแวดล้อม เรื่อง กำหนดเขตพื้นที่และมาตรการคุ้มครองสิ่งแวดล้อม ในบริเวณพื้นที่อำเภอบ้านแหลม อำเภอเมืองเพชรบุรี อำเภอท่ายาง อำเภอชะอำ จังหวัดเพชรบุรี และอำเภอหัวหิน อำเภอปราณบุรี จังหวัดประจวบคีรีขันธ์ พ.ศ. 2561 พ.ศ. ....
                   คณะรัฐมนตรีมีมติเห็นชอบในหลักการร่างประกาศกระทรวงทรัพยากรธรรมชาติและสิ่งแวดล้อม เรื่อง ขยายระยะเวลาการใช้บังคับประกาศกระทรวงทรัพยากรธรรมชาติและสิ่งแวดล้อม เรื่อง กำหนดเขตพื้นที่และมาตรการคุ้มครองสิ่งแวดล้อม ในบริเวณพื้นที่อำเภอบ้านแหลม อำเภอเมืองเพชรบุรี อำเภอท่ายาง อำเภอชะอำ จังหวัดเพชรบุรี และอำเภอหัวหิน อำเภอปราณบุรี จังหวัดประจวบคีรีขันธ์ พ.ศ. 2561 พ.ศ. .... ตามที่กระทรวงทรัพยากรธรรมชาติและสิ่งแวดล้อมเสนอ และให้ส่งคณะกรรมการตรวจสอบร่างกฎหมายและร่างอนุบัญญัติที่เสนอคณะรัฐมนตรีตรวจพิจารณาเป็นเรื่องเร่งด่วน แล้วดำเนินการต่อไปได้ และให้กระทรวงทรัพยากรธรรมชาติและสิ่งแวดล้อมรับความเห็นของสำนักงานสภาพัฒนาการเศรษฐกิจและสังคมแห่งชาติไปพิจารณาดำเนินการต่อไปด้วย
                   ทั้งนี้ ร่างประกาศที่กระทรวงทรัพยากรธรรมชาติและสิ่งแวดล้อมเสนอเป็นการขยายระยะเวลาการใช้บังคับประกาศกระทรวงทรัพยากรธรรมชาติและสิ่งแวดล้อม เรื่อง กำหนดเขตพื้นที่และมาตรการคุ้มครองสิ่งแวดล้อม ในบริเวณพื้นที่อำเภอบ้านแหลม อำเภอเมืองเพชรบุรี อำเภอท่ายาง อำเภอชะอำ จังหวัดเพชรบุรี และอำเภอหัวหิน อำเภอปราณบุรี จังหวัดประจวบคีรีขันธ์ พ.ศ. 2561 ซึ่งจะครบกำหนดระยะเวลาการใช้บังคับ ในวันที่ 29 มิถุนายน 2566 ต่อไปอีกสองปีนับแต่วันที่ 30 มิถุนายน 2566 เพื่อให้การบังคับใช้มาตรการคุ้มครองสิ่งแวดล้อมในพื้นที่จังหวัดเพชรบุรีและจังหวัดประจวบคีรีขันธ์เป็นไปอย่างต่อเนื่องในระหว่างที่กระทรวงทรัพยากรธรรมชาติและสิ่งแวดล้อมอยู่ระหว่างดำเนินการปรับปรุงประกาศฉบับใหม่
                   สาระสำคัญของร่างประกาศ
                   ร่างประกาศในเรื่องนี้มีสาระสำคัญเป็นการขยายระยะเวลาการบังคับใช้ประกาศกระทรวงทรัพยากรธรรมชาติและสิ่งแวดล้อม เรื่อง กำหนดเขตพื้นที่และมาตรการคุ้มครองสิ่งแวดล้อม ในบริเวณพื้นที่อำเภอบ้านแหลม อำเภอเมืองเพชรบุรี อำเภอท่ายาง อำเภอชะอำ จังหวัดเพชรบุรี และอำเภอหัวหิน อำเภอปราณบุรี จังหวัดประจวบคีรีขันธ์ พ.ศ. 2561 ออกไปอีกสองปีนับตั้งแต่วันที่ 30 มิถุนายน 2566
 
2. เรื่อง ร่างกฎกระทรวงกำหนดพัสดุและวิธีการจัดซื้อจัดจ้างพัสดุที่รัฐต้องการส่งเสริมหรือสนับสนุน (ฉบับที่ ..) พ.ศ. ....
                   คณะรัฐมนตรีมีมติอนุมัติหลักการร่างกฎกระทรวงกำหนดพัสดุและวิธีการจัดซื้อจัดจ้างพัสดุที่รัฐต้องการส่งเสริมหรือสนับสนุน (ฉบับที่ ..) พ.ศ. .... ตามที่กระทรวงการคลัง (กค.) เสนอและให้ส่งสำนักงานคณะกรรมการกฤษฎีกาตรวจพิจารณาแล้วดำเนินการต่อไปได้
                   ทั้งนี้ ร่างกฎกระทรวงที่กระทรวงการคลังเสนอ เป็นการแก้ไขเพิ่มเติมกฎกระทรวงกำหนดพัสดุและวิธีการจัดซื้อจัดจ้างพัสดุที่รัฐต้องการส่งเสริมหรือสนับสนุน พ.ศ. 2563 โดยกำหนดให้พัสดุส่งเสริมดิจิทัลตามบัญชีบริการดิจิทัลเพื่อส่งเสริมผู้ประกอบการดิจิทัลของประเทศไทยของสำนักงานส่งเสริมเศรษฐกิจดิจิทัล (สศด.) เช่น ระบบการบริหารจัดการบัญชีโดรนตรวจจับความร้อน กล้อง CCTV ที่มีระบบตรวจจับใบหน้า และระบบ Smart Parking เป็นพัสดุประเภทที่รัฐต้องการส่งเสริมหรือสนับสนุน (โดยกำหนดไว้ในหมวด 9 ซึ่งกฎกระทรวงในเรื่องนี้ปัจจุบันมี 8 หมวด) และกำหนดวิธีการจัดซื้อจัดจ้างโดยให้ใช้วิธีเฉพาะเจาะจง (หากพัสดุที่จะจัดจ้างมีผู้ให้บริการเพียงรายเดียว หรือวิธีคัดเลือก (หากพัสดุที่จะจัดจ้างมีผู้ให้บริการตั้งแต่ 2 รายขึ้นไป) ทั้งนี้ เพื่อเป็นการสนับสนุนและส่งเสริมในการนำบริการดิจิทัลจากวิสาหกิจดิจิทัลของไทยมาใช้ให้เกิดประโยชน์ต่อการพัฒนาระบบเศษฐกิจของประเทศและส่งเสริมการพัฒนาบริการดิจิทัล กระตุ้นการบริโภคบริการดิจิทัลภายในประเทศทดแทนบริการดิจิทัลจากต่างประเทศมาใช้โดยมีมาตรฐานเทียบเคียงที่เชื่อถือได้ ประกอบกับคณะกรรมการวินิจฉัยปัญหาการจัดซื้อจัดจ้าง และการบริหารพัสดุภาครัฐเห็นชอบด้วยแล้ว
                   สาระสำคัญของร่างกฎกระทรวง
                   กำหนดเพิ่มเติมให้พัสดุส่งเสริมดิจิทัลตามบัญชีบริการดิจิทัลเพื่อส่งเสริมผู้ประกอบการดิจิทัลของประเทศไทยของ สศด. เป็นพัสดุประเภทที่รัฐต้องการส่งเสริมหรือสนับสนุนและกำหนดวิธีการเกี่ยวกับจัดซื้อจัดจ้างพัสดุประเภทดังกล่าว ดังนี้



ประเด็น
รายละเอียด


1. เพิ่มเติมหมวด 9 (เพิ่มใหม่ทั้งหมวด เดิมมีถึงหมวด 8)
			2. กำหนดคำนิยาม “พัสดุส่งเสริมดิจิทัล”
			 
			 
			 
			 
			 
			 
			 
			 
			 
หมวด 9
พัสดุส่งเสริมดิจิทัล1
			 
			
ข้อ 32 “พัสดุส่งเสริมดิจิทัล” หมายความว่า โปรแกรมคอมพิวเตอร์หรือซอฟต์แวร์ ฮาร์ดแวร์และอุปกรณ์อัจฉริยะ บริการด้านดิจิทัล เนื้อหาดิจิทัล (ดิจิทัลคอนเทนต์) รวมถึงโปรแกรมหรือชุดคำสั่งที่ใช้สั่งงานให้คอมพิวเตอร์ทำงาน หรือตัวกลางที่นำพาผู้ใช้ให้เข้าไปถึงระบบต่าง ๆ ที่หลากหลายของอุปกรณ์ทำงานร่วมกัน และการให้บริการซอฟต์แวร์แบบ Cloud Computing โดยไม่ต้องติดตั้งซอฟต์แวร์ลงบนเครื่องคอมพิวเตอร์ SaaS และฮาร์ดแวร์และอุปกรณ์ที่มีระบบฝังตัว หรือสมองกลฝังตัว2 (Embedded System) ที่มีระบบประมวลผลที่ใช้ชิป หรือไมโครโพรเซสเซอร์ที่ออกแบบมาโดยเฉพาะที่พัฒนาหรือผลิตโดยผู้ประกอบการดิจิทัลที่จดทะเบียนในประเทศไทย โดยจะต้องได้รับการรับรองมาตรฐานตามที่ สศด. กำหนด




3. กำหนดพัสดุที่รัฐต้องการส่งเสริมและสนับสนุน
			4. กำหนดวิธีการเกี่ยวกับการจัดซื้อจัดจ้าง


ข้อ 33 ให้พัสดุส่งเสริมดิจิทัลตามบัญชีบริการดิจิทัลเพื่อส่งเสริมผู้ประกอบการดิจิทัลของประเทศไทยของ สศด. เป็นพัสดุที่รัฐต้องการส่งเสริมหรือสนับสนุน
ข้อ 34 วิธีการจัดจ้างพัสดุส่งเสริมดิจิทัลให้ดำเนินการ ดังต่อไปนี้

			(1) หากพัสดุที่จะจัดจ้างมีผู้ให้บริการเพียงรายเดียว ให้หน่วยงานของรัฐจัดจ้างโดยวิธีเฉพาะเจาะจงจากผู้ให้บริการโดยตรง
			(2) หากพัสดุที่จะจัดจ้างมีผู้ให้บริหารตั้งแต่สองรายขึ้นไป ให้หน่วยงานของรัฐจัดจ้างโดยวิธีคัดเลือก
			หากหน่วยงานของรัฐไม่ประสงค์จะจัดจ้างโดยวิธีตาม (1) และ (2) จะใช้วิธีประกาศเชิญชวนทั่วไปก็ได้



 
_____________
1 พัสดุส่งเสริมดิจิทัลตามคำนิยามของร่างกฎกระทรวงฉบับนี้ เช่น ระบบการบริหารจัดการบัญชี โดรนตรวจจับความร้อนกล้อง CCTV ที่มีระบบตรวจจับใบหน้า และระบบ Smart Parking (แจ้งสถานะและจองที่จอดรถยนต์ โดยอุปกรณ์เซ็นเซอร์ที่ใช้จะตรวจจับสถานะว่ามีรถจอดอยู่ในช่องจอดรถแต่ละช่องหรือไม่)
2 ระบบฝังตัว หรือสมองกลฝังตัว คือ ระบบที่มีการประมวล โดยใช้ไมโครโพรเซสเซอร์ที่ออกแบบมาโดยเฉพาะ เหมือนมีคอมพิวเตอร์ขนาดเล็กฝังไว้ในอุปกรณ์ต่าง ๆ เหล่านั้น เช่น เครื่องคิดเลข รถยนต์ และเครื่องใช้ไฟฟ้า เพื่อเพิ่มความสามารถหรือเพิ่มความฉลาดให้กับอุปกรณ์เหล่านั้นเป็นอุปกรณ์อัจฉริยะ
 
3. เรื่อง ร่างกฎสำนักนายกรัฐมนตรีว่าด้วยเครื่องแบบพิเศษสำหรับข้าราชการกรมศุลกากร (ฉบับที่ ..) พ.ศ. ....
                   คณะรัฐมนตรีมีมติอนุมติหลักการร่างกฎสำนักนายกรัฐมนตรีว่าด้วยเครื่องแบบพิเศษสำหรับข้าราชการกรมศุลกากร (ฉบับที่ ..) พ.ศ. .... ตามที่กระทรวงการคลัง (กค.) เสนอ และให้ส่งสำนักงานคณะกรรมการกฤษฎีกาตรวจพิจารณา แล้วดำเนินการต่อไปได้
                   ทั้งนี้ กค. เสนอว่า
                   1. โดยที่กฎสำนักนายกรัฐมนตรีว่าด้วยเครื่องแบบพิเศษสำหรับข้าราชการกรมศุลกากร พ.ศ. 2564 ข้อ 5 (5) ได้กำหนดชนิดของเครื่องแบบปฏิบัติงานตรวจค้นประกอบด้วย 1) หมวกทรงอ่อนไม่มีกะบัง (หมวกเบเร่ต์) สีน้ำเงินดำ หรือหมวกแก๊ปทรงอ่อนมีกะบังสำน้ำเงินดำ 2) เสื้อคอพับติดกับกางเกงสีน้ำเงินดำ 3) เข็มขัดผ้าสีน้ำเงินดำ 4) รองเท้าหุ้มส้นหรือหุ้มข้อหนังหรือวัตถุเทียมหนังสีดำ และ 5) ถุงเท้าสีดำ และข้อ 4 แห่งระเบียบกรมศุลกากรว่าด้วยการแต่งเครื่องแบบพิเศษสำหรับข้าราชการกรมศุลกากร พ.ศ. 2564 กำหนดให้ส่วนของเครื่องแบบ อินทรธนู และเครื่องหมาย ให้มีรูปแบบและลักษณะตามท้ายระเบียบนี้
                   2. เนื่องจาก กค. โดยกรมศุลกากร มีภารกิจหลักเกี่ยวกับการจัดเก็บภาษีอากรจากการนำสินค้าเข้าและการส่งสินค้าออก อำนวยความสะดวกทางการค้า โดยการให้สิทธิประโยชน์ทางศุลกากรเพื่อส่งเสริมการค้าและการลงทุน การควบคุมทางศุลกากรเพื่อปกป้องสังคม เศรษฐกิจและสิ่งแวดล้อม รวมถึงการป้องกันและปราบปรามการกระทำความผิดทางศุลกากรจากการลักลอบนำเข้าสินค้าหรือลักลอบส่งออกสินค้าโดยการเลี่ยงภาษีศุลกากรเพื่อปกป้องผลประโยชน์ของประเทศและประชาชน ซึ่งเครื่องแบบปฏิบัติงานตรวจค้นที่ใช้อยู่ในปัจจุบันยังมีรูปแบบที่ไม่เหมาะสมกับภารกิจและขาดความคล่องตัวในการปฏิบัติงานด้านการนำของเข้า และการส่งของออกทางทะเล ทางบก ทางอากาศ และทางไปรษณย์
                   3. กค. พิจารณาแล้วเห็นว่า เพื่อให้การปฏิบัติงานของข้าราชการกรมศุลกากรที่ปฏิบัติหน้าที่ด้านการตรวจค้น ปราบปราม ตรวจการณ์ ในภารกิจตามข้อ 2 ดังกล่าวเกิดความคล่องตัว และมีเครื่องแบบที่เหมาะสมและสอดคล้องกับการปฏิบัติงานอันจะก่อให้เกิดประสิทธิภาพและประสิทธิผลในการทำงานมากยิ่งขึ้น จึงจำเป็นต้องแก้ไขเพิ่มเติมกฎสำนักนายกรัฐมนตรีว่าด้วยเครื่องแบบพิเศษสำหรับข้าราชการกรมศุลกากร พ.ศ. 2564
                   4. กค. โดยกรมศุลกากรจึงได้ยกร่างกฎสำนักนายกรัฐมนตรีว่าด้วยเครื่องแบบพิเศษสำหรับข้าราชการกรมศุลกากร (ฉบับที่ ..) พ.ศ. .... และส่งให้สำนักงานปลัดสำนักนายกรัฐมนตรีพิจารณา ซึ่งในคราวประชุมคณะกรรมการกลั่นกรองการกำหนดเครื่องแบบพิเศษของส่วนราชการ ครั้งที่ 1/2566 วันที่ 29 มีนาคม 2566 ได้พิจารณาร่างกฎสำนักนายกรัฐมนตรี ดังกล่าวแล้ว โดยที่ประชุมมีมติเห็นชอบให้ กค. (กรมศุลกากร) กำหนดเครื่องแบบปฏิบัติงานตรวจค้นข้าราชการกรมศุลกากรหญิงและแก้ไขเพิ่มเติมเครื่องแบบปฏิบัติงานตรวจค้นข้าราชการกรมศุลกากรชายและปรับปรุงร่างกฎสำนักนายกรัฐมนตรีว่าด้วยเครื่องแบบพิเศษสำหรับข้าราชการกรมศุลกากร (ฉบับที่ ..) พ.ศ. .... ตามที่ฝ่ายเลขานุการเสนอ
                   สาระสำคัญของร่างกฎสำนักนายกรัฐมนตรี
                   แก้ไขเพิ่มเติมกฎสำนักนายกรัฐมนตรีว่าด้วยเครื่องแบบพิเศษสำหรับข้าราชการกรมศุลกากร        พ.ศ. 2564 โดยแก้ไขปรับปรุงเครื่องแบบปฏิบัติงานตรวจค้นในส่วนของเครื่องแบบ ดังนี้
                   1. ปรับปรุงเสื้อเป็นเสื้อคอแบะแบบฝึกปล่อยเอวสีน้ำเงินดำ (เดิมเป็นเสื้อคอพับติดกับกางเกงสีน้ำเงินดำ)
                   2. เพิ่มเติมให้มีกางเกงขายาวแบบฝึกสีน้ำเงินดำ เพื่อให้เกิดความสะดวกในการปฏิบัติงานมากยิ่งขึ้น
                   3. ปรับปรุงเข็มขัดเป็นเข็มขัดด้ายถักสีน้ำเงินดำ (เดิม เข็มขัดผ้าสีน้ำเงินดำ)
                   4. เพิ่มเติมให้ข้าราชการหญิงมีชุดเครื่องแบบปฏิบัติงานตรวจค้น (เดิมผู้หญิงไม่มีชุดเครื่องแบบปฏิบัติงานตรวจค้น)
                   5. รูปแบบเครื่องหมายของเครื่องแบบปฏิบัติงานตรวจค้น
                             5.1 เพิ่มเติมเครื่องหมายตำแหน่งบนปกเสื้อคอแบะแบบฝึกปล่อยเอวสีน้ำเงินดำสำหรับเครื่องแบบตรวจค้น ด้านขวาให้ปักด้วยไหมสีเหลืองทองหรือวัตถุเทียมไหมสีเหลืองทองบนผ้าเสิร์จสีดำหรือผ้าแบบเดียวกับเสื้อ กว้าง 3.5 เซนติเมตร ยาว 4.5 เซนติเมตร (เฉพาะเครื่องหมาย กว้าง 2.5 เซนติเมตร ยาว 4 เซนติเมตร)
                             5.2 เพิ่มเติมเครื่องหมายรูปอาร์ม โดยให้ติดเครื่องหมายรูปอาร์มที่ต้นแขนเสื้อข้างขวา และห่างจากตะเข็บไหล่ 1 เซนติเมตร เครื่องหมายรูปอาร์มมีลักษณะเป็นรูปวงรีทำด้วยผ้าหรือสักหลาดสีดำ มีขอบปักด้วยไหมสีเหลืองทองหรือวัตถุเทียมไหมสีเหลืองทองขนาดส่วนกว้างที่สุด 8 เซนติเมตร ส่วนสูงที่สุด 11 เซนติเมตร         ปักอักษรสีเหลืองทองคำว่า “กรมศุลกากร” อยู่ส่วนบนขนานไปตามแนวขอบโค้ง ตรงกลางเป็นรูปเครื่องหมายราชการกรมศุลกากรปักด้วยไหมสีเหลืองทองหรือวัตถุเทียมไหมสีทอง ใต้รูปเครื่องหมายราชการกรมศุลกากรปักอักษรโรมันสีเหลืองทองว่า “CUSTOMS DEPARTMENT” ขนานไปตามแนวของเครื่องหมายรูปอาร์มด้านล่าง
                   6. ป้ายชื่อของเครื่องแบบปฏิบัติงานตรวจค้น ให้ใช้แผ่นเสิร์จสีดำ ขนาดกว้าง 4 เซนติเมตร ยาว 12 เซนติเมตร ปักชื่อตัว ชื่อรอง และชื่อสกุล ด้วยไหมหรือด้ายสีขาว ขอบปักด้วยไหมหรือด้ายสีเดียวกัน โดยประดับที่อกเสื้อเหนือกระเป๋าบนขวา เหนือคำว่า “CUSTOMS”
 
4. เรื่อง ร่างกฎกระทรวงกำหนดกรณีอื่นที่เจ้าหน้าที่จะทำการพิจารณาทางปกครองไม่ได้ พ.ศ. ....
                   คณะรัฐมนตรีมีมติเห็นชอบร่างกฎกระทรวงกำหนดกรณีอื่นที่เจ้าหน้าที่จะทำการพิจารณาทางปกครองไม่ได้ พ.ศ. .... ที่ตรวจพิจารณาแล้ว ตามที่สำนักงานคณะกรรมการกฤษฎีกา (สคก.) เสนอ และให้ดำเนินการต่อไปได้
                   ทั้งนี้ สคก. เสนอว่า
                   1. พระราชบัญญัติวิธีปฏิบัติราชการทางปกครอง พ.ศ. 2539 มาตรา 13 บัญญัติให้เจ้าหน้าที่ดังต่อไปนี้จะทำการพิจารณาทางปกครอง1 ไม่ได้
                             (1) เป็นคู่กรณีเอง
                             (2) เป็นคู่หมั้นหรือคู่สมรสของคู่กรณี
                             (3) เป็นญาติของคู่กรณี คือ เป็นบุพการีหรือผู้สืบสันดานไม่ว่าชั้นใด ๆ หรือเป็นพี่น้องหรือลูกพี่ลูกน้องนับได้เพียงภายในสามชั้น หรือเป็นญาติเกี่ยวพันทางแต่งงานนับได้เพียงสองชั้น
                             (4) เป็นหรือเคยเป็นผู้แทนโดยชอบธรรมหรือผู้พิทักษ์หรือผู้แทนหรือตัวแทนของคู่กรณี
                             (5) เป็นเจ้าหนี้หรือลูกหนี้ หรือเป็นนายจ้างของคู่กรณี
                             (6) กรณีอื่นตามที่กำหนดในกฎกระทรวง
                   2. โดยที่พระราชบัญญัติหลักเกณฑ์การจัดทำร่างกฎหมายและการประเมินผลสัมฤทธิ์ของกฎหมาย พ.ศ. 2562 มาตรา 22 วรรคสอง กำหนดหลักเกณฑ์ในการพิจารณาดำเนินการออกกฎกระทรวงไว้ว่า กฎหมายที่มิใช่พระราชบัญญัติประกอบรัฐธรรมนูญที่กำหนดให้ต้องมีการออกกฎหรือกำหนดให้รัฐต้องดำเนินการอย่างหนึ่งอย่างใด เพื่อที่ประชาชนจะสามารถปฏิบัติตามกฎหมายหรือได้รับสิทธิประโยชน์จากกฎหมายนั้นได้ หากมิได้มีการออกกฎดังกล่าวหรือยังมิได้ดำเนินการนั้นภายในระยะเวลาสองปีนับแต่วันที่กฎหมายนั้นมีผลใช้บังคับและบทบัญญัติในเรื่องนั้นก่อภาระหรือเป็นผลร้ายต่อประชาชน ให้บทบัญญัติดังกล่าวเป็นอันสิ้นผลบังคับ แต่ในกรณีที่บทบัญญัติในเรื่องนั้นให้สิทธิประโยชน์แก่ประชาชน ให้บทบัญญัติดังกล่าวมีผลบังคับได้โดยไม่ต้องมีกฎหรือดำเนินการดังกล่าว ทั้งนี้ ระยะเวลาสองปีดังกล่าว คณะรัฐมนตรีจะมีมติขยายออกไปอีกก็ได้แต่ไม่เกินหนึ่งปี และต้องมีมติก่อนที่จะครบกำหนดเวลาสองปีนั้น
                   3. สำหรับการออกกฎกระทรวงตามพระราชบัญญัติวิธีปฏิบัติราชการทางปกครอง พ.ศ. 2539 นั้น ในการประชุมครั้งที่ 9/2565 เมื่อวันที่ 27 เมษายน 2565 คณะกรรมการวิธีปฏิบัติราชการทางปกครองได้มีมติในส่วนของการออกกฎกระทรวงตามมาตรา 13 (6) ที่กำหนดเหตุต้องห้ามกรณีอื่นมิให้เจ้าหน้าที่ทำการพิจารณาทางปกครองว่าการออกกฎกระทรวงตามมาตรานี้มีเจตนารมณ์เพื่อคุ้มครองสิทธิของประชาชนอันเป็นการคุ้มครองประโยชน์ของประชาชน โดยให้รัฐสามารถกำหนดหลักเกณฑ์เพื่อรองรับข้อเท็จจริงหรือเหตุการณ์ในอนาคตได้ จึงเป็นกรณีที่ต้องตามมาตรา 22 แห่งพระราชบัญญัติหลักเกณฑ์การจัดทำร่างกฎหมายและการประเมินผลสัมฤทธิ์ของกฎหมายฯ ดังนั้น จึงต้องดำเนินการออกกฎกระทรวงภายในระยะเวลาที่กฎหมายกำหนดต่อไป ซึ่งมาตรา 22 วรรคสอง ประกอบกับมาตรา 99 (1) แห่งพระราชบัญญัติหลักเกณฑ์การจัดทำร่างกฎหมายและการประเมินผลสัมฤทธิ์ของกฎหมายฯ กำหนดหลักเกณฑ์ในการพิจารณาดำเนินการออกกฎกระทรวงให้ต้องดำเนินการภายในระยะเวลาสองปีนับแต่วันที่กฎหมายนั้นมีผลใช้บังคับ โดยในวาระเริ่มแรก สำหรับกฎหมายที่ใช้บังคับอยู่ในวันก่อนวันที่พระราชบัญญัตินี้ผลใช้บังคับ การนับระยะเวลาสองปีตามมาตรา 22 วรรคสอง ให้นับแต่เมื่อพ้นกำหนดสองปีนับแต่วันที่พระราชบัญญัติหลักเกณฑ์การจัดทำร่างกฎหมายและการประเมินผลสัมฤทธิ์ของกฎหมายฯ มีผลใช้บังคับ ซึ่งพระราชบัญญัติดังกล่าว มีผลใช้บังคับเมื่อวันที่ 27 พฤศจิกายน 2562 การนับระยะเวลาที่ต้องดำเนินการออกกฎกระทรวงตามมาตรา 13 (6) แห่งพระราชบัญญัติวิธีปฏิบัติราชการทางปกครองฯ จึงต้องนับระยะเวลาเมื่อพ้นกำหนดสองปีนับแต่วันที่ 27 พฤศจิกายน 2564 กรณีจึงต้องมีการออกกฎกระทรวงดังกล่าวให้แล้วเสร็จภายในวันที่ 27 พฤศจิกายน 2566
                   4. คณะกรรมการวิธีปฏิบัติราชการทางปกครองได้พิจารณาตามมาตรา 11 (4) แห่งพระราชบัญญัติวิธีปฏิบัติราชการทางปกครอง พ.ศ. 2539 ที่บัญญัติให้คณะกรรมการวิธีปฏิบัติราชการทางปกครองมีอำนาจหน้าที่เสนอแนะในการตราพระราชกฤษฎีกาและการออกกฎกระทรวงหรือประกาศตามพระราชบัญญัติดังกล่าว โดยเห็นสมควรกำหนดกรณีอื่นที่เจ้าหน้าที่จะทำการพิจารณาทางปกครองไม่ได้ ตามมาตรา 13 (6) เพิ่มเติมขึ้นอีก 8 กรณี จากที่กำหนดไว้ในมาตรา 13 (1) ถึง (5) เพื่อให้การพิจารณามีความเป็นกลางมากยิ่งขึ้น ดังนี้
                             (1) เคยเป็นคู่หมั้นหรือคู่สมรสของคู่กรณี
                             (2) เป็นหรือเคยเป็นผู้ซึ่งอยู่กินกันฉันสามีภริยาโดยมิได้จดทะเบียนสมรสกับคู่กรณี
                             (3) เป็นหรือเคยเป็นผู้ซึ่งอยู่กินกับคู่กรณีที่เป็นบุคคลเพศเดียวกันโดยกำเนิด ในลักษณะเดียวกันกับชายหญิงที่อยู่กินกันฉันสามีภริยา
                             (4) เป็นบุพการีหรือผู้สืบสันดานในความเป็นจริงไม่ว่าชั้นใด ๆ หรือเป็นพี่น้อง หรือลูกพี่ลูกน้องในความเป็นจริงนับได้เพียงภายในสามชั้นของคู่กรณี
                             (5) เป็นหรือเคยเป็นบุตรบุญธรรมของคู่กรณี หรือเป็นหรือเคยเป็นผู้รับคู่กรณีเป็นบุตรบุญธรรม
                             (6) เป็นลุง ป้า น้า อา ของคู่กรณี
                             (7) เป็นผู้พักอาศัยอยู่ร่วมกับคู่กรณีในสถานที่เดียวกันในลักษณะครัวเรือนเดียวกัน
                             (8) เป็นลูกจ้างหรือที่ปรึกษาซึ่งได้รับค่าตอบแทนของคู่กรณี
และได้ตรวจพิจารณาร่างกฎกระทรวงกำหนดกรณีอื่นที่เจ้าหน้าที่จะทำการพิจารณาทางปกครองไม่ได้ พ.ศ. .... และเห็นควรเสนอแนะต่อคณะรัฐมนตรีเพื่อพิจารณาให้ความเห็นชอบและให้ดำเนินการประกาศใช้เป็นกฎหมายต่อไป
                   สาระสำคัญของร่างกฎกระทรวง
                   กำหนดกรณีอื่นที่เจ้าหน้าที่จะทำการพิจารณาทางปกครองไม่ได้ เพิ่มเติมขึ้นอีก 8 กรณี จากที่กำหนดไว้ในมาตรา 13 (1) ถึง (5) โดยเป็นกรณีที่เจ้าหน้าที่มีหรือเคยมีความสัมพันธ์กับคู่กรณีในทางใดทางหนึ่งซึ่งอาจทำให้การพิจารณาทางปกครองขาดความเป็นกลางได้



เจ้าหน้าที่จะทำการพิจารณาทางปกครองไม่ได้ ตามมาตรา 13 (1) ถึง (5) แห่งพระราชบัญญัติวิธีปฏิบัติราชการทางปกครอง พ.ศ. 2539 (รวม 5 กรณี)
เจ้าหน้าที่จะทำการพิจารณาทางปกครองไม่ได้ ตามร่างกฎกระทรวงออกตามมาตรา 13 (6) แห่งพระราชบัญญัติวิธีปฏิบัติราชการทางปกครอง พ.ศ. 2539 (รวม 8 กรณี)


(1) เป็นคู่กรณีเอง
			(2) เป็นคู่หมั้นหรือคู่สมรสของคู่กรณี
			(3) เป็นญาติของคู่กรณี คือ เป็นบุพการีหรือผู้สืบสันดานไม่ว่าชั้นใด ๆ หรือเป็นพี่น้องหรือลูกพี่ลูกน้องนับได้เพียงภายในสามชั้น หรือเป็นญาติเกี่ยวพันทางแต่งงานนับได้เพียงสองชั้น
			(4) เป็นหรือเคยเป็นผู้แทนโดยชอบธรรมหรือผู้พิทักษ์หรือผู้แทนหรือตัวแทนของคู่กรณี
			(5) เป็นเจ้าหนี้หรือลูกหนี้ หรือเป็นนายจ้างของคู่กรณี
			(6) กรณีอื่นตามที่กำหนดในกฎกระทรวง
 
			 
			 
			 
			 
			 
			 
			 
			 
			(1) เคยเป็นคู่หมั้นหรือคู่สมรสของคู่กรณี
			(2) เป็นหรือเคยเป็นผู้ซึ่งอยู่กินกันฉันสามีภริยาโดยมิได้จดทะเบียนสมรสกับคู่กรณี
			(3) เป็นหรือเคยเป็นผู้ซึ่งอยู่กินกับคู่กรณีที่เป็น
			บุคคลเพศเดียวกันโดยกำเนิด ในลักษณะเดียวกันกับชายหญิงที่อยู่กินกันฉันสามีภริยา
			(4) เป็นบุพการีหรือผู้สืบสันดานในความเป็นจริงไม่ว่าชั้นใด ๆ หรือเป็นพี่น้อง หรือลูกพี่ลูกน้องในความเป็นจริงนับได้เพียงภายในสามชั้นของคู่กรณี
			(5) เป็นหรือเคยเป็นบุตรบุญธรรมของคู่กรณี หรือเป็นหรือเคยเป็นผู้รับคู่กรณีเป็นบุตรบุญธรรม
			(6) เป็นลุง ป้า น้า อา ของคู่กรณี
			(7) เป็นผู้พักอาศัยอยู่ร่วมกับคู่กรณีในสถานที่เดียวกันในลักษณะครัวเรือนเดียวกัน
			(8) เป็นลูกจ้างหรือที่ปรึกษาซึ่งได้รับค่าตอบแทนของคู่กรณี



 
_________________
1 “การพิจารณาทางปกครอง” หมายความว่า การเตรียมการและการดำเนินการของเจ้าหน้าที่เพื่อจัดให้มีคำสั่งทางปกครอง
 
 



เศรษฐกิจ-สังคม



5. เรื่อง เสนอจังหวัดเจ้าภาพการจัดการแข่งขันกีฬาซีเกมส์ ครั้งที่ 33 พ.ศ. 2568 (ค.ศ. 2025)  และกีฬาอาเซียนพาราเกมส์ ครั้งที่ 13 พ.ศ. 2568 (ค.ศ. 2025)
                   คณะรัฐมนตรีรับทราบจังหวัดเจ้าภาพสำหรับการจัดการแข่งขันกีฬาซีเกมส์ ครั้งที่ 33 พ.ศ. 2568  (ค.ศ. 2025)  และกีฬาอาเซียนพาราเกมส์ ครั้งที่ 13 พ.ศ. 2568 (ค.ศ. 2025) ตามที่กระทรวงการท่องเที่ยวและกีฬา (กก.) เสนอ  ดังนี้ 
                   1. จังหวัดเจ้าภาพในการจัดการแข่งขันกีฬาซีเกมส์ครั้งที่ 33 พ.ศ. 2568 (ค.ศ. 2025) ระหว่างวันที่ 9-20 ธันวาคม 2568 ได้แก่ กรุงเทพมหานคร จังหวัดชลบุรี และสงขลา
                   2. จังหวัดเจ้าภาพในการจัดการแข่งขันกีฬาอาเซียนพาราเกมส์ ครั้งที่ 13 พ.ศ. 2568 (ค.ศ. 2025) ระหว่างวันที่ 20-26 มกราคม 2569 ได้แก่ จังหวัดนครราชสีมา
                   สาระสำคัญของเรื่อง 
                   กก. รายงานว่า
                   1. การคัดเลือกจังหวัดเจ้าภาพการจัดการแข่งขันกีฬาซีเกมส์ ครั้งที่ 33 พ.ศ. 2568 (ค.ศ. 2025) และกีฬาอาเซียนพาราเกมส์ ครั้งที่ 13 พ.ศ. 2568 (ค.ศ. 2025)
                             1.1 คณะอนุกรรมการเพื่อพิจารณาจังหวัดเจ้าภาพการจัดการแข่งขันกีฬาซีเกมส์ ครั้งที่ 33 พ.ศ. 2568 (ค.ศ. 2025) และกีฬาอาเซียนพาราเกมส์ ครั้งที่ 13 พ.ศ. 2568 (ค.ศ. 2025) มีหนังสือเชิญชวนจังหวัดที่มีความสนใจและประสงค์จะเสนอตัวเป็นเจ้าภาพโดยเปิดรับสมัครตั้งแต่วันที่ 11-28 ตุลาคม 2565 และมีจังหวัดที่สนใจเสนอตัวแบบจังหวัดเดียวและแบบกลุ่มจังหวัด (จัดบางชนิดกีฬาตามความพร้อมของจังหวัด) จำนวน 14 จังหวัด ดังนี้
                                      1.1.1    รูปแบบการเสนอตัว แบบจังหวัดเดียว ประกอบด้วย
                                                (1) จังหวัดเชียงใหม่
                                                (2) จังหวัดนครราชสีมา
                                                (2) จังหวัดกาญจนบุรี
                                      1.1.2 รูปแบบการเสนอตัว แบบจังหวัดเดียว (จัดบางชนิดกีฬาตามความพร้อมของจังหวัด) 
                                                กรุงเทพมหานคร จังหวัดชลบุรี และสงขลา
                                      1.1.3 รูปแบบการเสนอตัว แบบกลุ่มจังหวัด (จัดบางชนิดกีฬาตามความพร้อมของจังหวัด)
                                                (1) จังหวัดอุบลราชธานี อำนาจเจริญ ศรีสะเกษและยโสธร
                                                (2) จังหวัดตรัง กระบี่ ภูเก็ต และพังงา
                             1.2 คณะอนุกรรมการเพื่อพิจารณาจังหวัดเจ้าภาพฯ ได้ให้จังหวัดที่มีความสนใจและประสงค์จะเสนอตัวเป็นเจ้าภาพจัดการแข่งขันมานำเสนอข้อมูลและความพร้อมด้านต่าง ๆ และให้ฝ่ายเลขานุการคณะอนุกรรมการเดินทางสำรวจสนามแข่งขันและฝึกซ้อม
                             1.3 คณะอนุกรรมการเพื่อพิจารณาจังหวัดเจ้าภาพฯ พิจารณาจังหวัดที่เสนอตัวเป็นเจ้าภาพภายใต้แนวคิดมุ่งส่งเสริมอนาคตที่ยั่งยืนบนพื้นฐานความร่วมมือระหว่างภาครัฐ ภาคธุรกิจ ภาคเอกชน รวมทั้งชุมชนต่าง ๆ สอดคล้องกับเป้าหมายการพัฒนาของจังหวัดที่มุ่งเน้นให้เป็นศูนย์กลางการกีฬา การท่องเที่ยว การศึกษา นวัตกรรม และบริการในระดับมาตรฐานนานาชาติ โดยจังหวัดพร้อมที่จะสนับสนุนและสร้างการรับรู้ให้แก่ประชาชนในการเป็นเจ้าภาพที่ดี เพื่อต้อนรับผู้เข้าร่วมงาน นอกจากนี้ จังหวัดยังมีความพร้อมด้านการบริหารจัดการ ซึ่งมีแผนพัฒนาพื้นที่อย่างต่อเนื่องด้วยการเพิ่มขีดความสามารถในการรองรับการท่องเที่ยวของภาคส่วนบริการที่เชื่อมโยงกันตั้งแต่การคมนาคมขนส่ง การควบคุมปริมาณนักท่องเที่ยวที่เหมาะสม ควบคู่กับการบริหารจัดการทางสาธารณสุขตามแนวทางวิถีใหม่ ทั้งนี้ จังหวัดให้ความสำคัญกับการมีส่วนร่วมจากทุกภาคส่วนเน้นการบูรณาการจากทั้งภาครัฐ ภาคเอกชนและภาคประชาสังคม โดยยึดประโยชน์ของประเทศและประชาชนเป็นสำคัญ เพื่อให้การจัดงานดังกล่าวบรรลุวัตถุประสงค์และเกิดการพัฒนาที่ยั่งยืนต่อไป ตามปัจจัยที่เกี่ยวข้อง ดังนี้
                                                1.3.1 ปัจจัยหลัก ด้านสนามแข่งขันและฝึกซ้อม
                                                1.3.2 ปัจจัยสนับสนุน เช่น ด้านที่พักและอาหาร  ด้านสถานพยาบาล ด้านคมนาคม ด้านสถานศึกษา ด้านการตลาดและสิทธิประโยชน์ ด้านบุคลากร อาสาสมัคร ด้านสาธารณูปโภค ด้านระบบเทคโนโลยีสารสนเทศ ด้านงบประมาณ ด้านการมีส่วนร่วมของประชาชน และด้านอื่น ๆ มาใช้ให้เกิดประโยชน์มากที่สุด
                                      1.4 คณะอนุกรรมการเพื่อพิจารณาจังหวัดเจ้าภาพฯ ในคราวประชุม  ครั้งที่ 1/2566  เมื่อวันที่ 13 มกราคม 2566 มีมติ ดังนี้
                                                1.4.1 เห็นชอบจังหวัดเจ้าภาพในการจัดการแข่งขันกีฬาซีเกมส์ ครั้งที่ 33 พ.ศ. 2568 (ค.ศ. 2025) ระหว่างวันที่ 9-20 ธันวาคม 2568 ได้แก่ กรุงเทพมหานคร จังหวัดชลบุรี และสงขลา เป็นจังหวัดหลักในการจัดการแข่งขัน
                                                1.4.2 เห็นชอบจังหวัดเจ้าภาพในการจัดการแข่งขันกีฬาอาเซียนพาราเกมส์ ครั้งที่ 13 พ.ศ. 2568 (ค.ศ. 2025) ระหว่างวันที่ 20-26 มกราคม 2569 ได้แก่ จังหวัดนครราชสีมา
                                      1.5 คณะกรรมการการกีฬาแห่งประเทศไทยในคราวประชุมครั้งที่ 1/2566 เมื่อวันที่ 25 มกราคม 2566 มีมติเห็นชอบจังหวัดเจ้าภาพในการจัดการแข่งขันกีฬาซีเกมส์และกีฬาอาเซียนพาราเกมส์ตามมติคณะอนุกรรมการเพื่อพิจารณาจังหวัดเจ้าภาพฯ (ตามข้อ 1.4) และให้ กกท. นำเสนอคณะรัฐมนตรีเพื่อทราบต่อไป
                             2. เพื่อให้เป็นไปตามกฎบัตรและระเบียบสหพันธ์กีฬาแห่งเอเชียตะวันออกเฉียงใต้ (South-East Asian Games Federation: SEAGF) และระเบียบสหพันธ์กีฬาคนพิการอาเซียน (Asean Para Sports Federation: APSF) จะมีการดำเนินการ ดังนี้
                                       2.1 จังหวัดเจ้าภาพในการจัดการแข่งขันกีฬาซีเกมส์ครั้งที่ 33 พ.ศ. 2568  (ค.ค. 2025) และจังหวัดเจ้าภาพในการจัดการแข่งขันกีฬาอาเซียนพาราเกมส์ ครั้งที่ 13 พ.ศ. 2568 (ค.ศ. 2025) จะต้องลงนามการเป็นเมืองเจ้าภาพการจัดการแข่งขัน (Host City)  ร่วมกับสหพันธ์กีฬาแห่งเอเชียตะวันออกเฉียงใต้ (SEAGF) และสหพันธ์กีฬาคนพิการอาเซียน (APSF)
                                       2.2 ในพิธีปิดการแข่งขันกีฬาซีเกมส์และกีฬาอาเซียนพาราเกมส์ ปี 2566 ประธานคณะกรรมการจัดการแข่งขันจะส่งมอบธงสหพันธ์ให้กับประธานสหพันธ์กีฬาซีเกมส์และประธานสหพันธ์กีฬาคนพิการอาเซียน โดยประธานสหพันธ์กีฬาซีเกมส์จะส่งมอบธงสหพันธ์ให้กับประธานคณะกรรมการโอลิมปิก (National Olympic Committee : NOC) ของประเทศที่ได้รับเลือกให้เป็นเจ้าภาพจัดการแข่งขันกีฬาซีเกมส์ครั้งถัดไป และประธานสหพันธ์กีฬาคนพิการอาเซียนจะส่งมอบธงดังกล่าวให้กับประธานคณะกรรมการพาราลิมปิกของประเทศที่ได้รับเลือกให้เป็นเจ้าภาพจัดการแข่งขันกีฬาอาเซียนพาราเกมส์ครั้งถัดไป โดยการแข่งขันกีฬาซีเกมส์และกีฬาอาเซียนพาราเกมส์ ปี 2566 มีกำหนดการ ดังนี้
                                                2.2.1    การแข่งขันกีฬาซีเกมส์ ครั้งที่ 32 
                                                          ระหว่างวันที่ 5-17 พฤษภาคม 2566  ณ กรุงพนมเปญ ราชอาณาจักรกัมพูชา
                                                2.2.2    การแข่งขันกีฬาอาเซียนพาราเกมส์ ครั้งที่ 12 
                                                          ระหว่างวันที่ 1-10 มิถุนายน 2566 ณ กรุงพนมเปญ ราชอาณาจักรกัมพูชา
 
 
6. เรื่อง การพัฒนาพื้นที่เก็บกักน้ำทดแทนบึงเสือดำในพื้นที่เพื่อสนับสนุนบริการรถไฟของโครงการรถไฟความเร็วสูงเชื่อมสามสนามบิน (มักกะสัน)
                   คณะรัฐมนตรีรับทราบการพัฒนาพื้นที่กักเก็บน้ำทดแทนบึงเสือดำในพื้นที่เพื่อสนับสนุนบริการรถไฟของโครงการรถไฟความเร็วสูงเชื่อมสามสนามบิน (มักกะสัน) (การพัฒนาพื้นที่กักเก็บน้ำทดแทนบึงเสือดำฯ) ตามที่คณะกรรมการนโยบายเขตพัฒนาพิเศษภาคตะวันออก (กพอ.) เสนอดังนี้
          สาระสำคัญของเรื่อง
          กพอ. รายงานว่า
          1. เมื่อวันที่ 24 ตุลาคม 2562 การรถไฟแห่งประเทศไทย (รฟท.) ลงนามสัญญาร่วมลงทุนโครงการฯ กับบริษัท เอเชีย เอรา วัน จำกัด (เอกชนคู่สัญญา) ซึ่งกำหนดให้ รฟท. ต้องส่งมอบพื้นที่ให้แก่เอกชนคู่สัญญาเพื่อเป็นพื้นที่สนับสนุนบริการรถไฟของโครงการฯ บริเวณสถานีแอร์พอร์ต เรล ลิงก์ มักกะสัน (พื้นที่ TOD มักกะสัน) ประมาณ 140 ไร่ ซึ่งภายในพื้นที่ดังกล่าวมีบึงขุดของ รฟท. เพื่อใช้ระบายน้ำที่มีปริมาตรความจุน้ำ 17,250 ลูกบาศก์เมตร (บึงเสือดำ) จึงเป็นบึงที่เข้าข่ายลักษณะตามมติคณะรัฐมนตรี เมื่อวันที่ 29 สิงหาคม 2532 ที่กำหนดให้ในกรณีที่มีความจำเป็นต้องพัฒนาหรือเปลี่ยนแปลงสภาพพื้นที่ดังกล่าวเพื่อวัตถุประสงค์อื่น ๆ ให้หน่วยงานนั้น ๆ พิจารณาสร้างระบบกักเก็บน้ำที่มีปริมาตรการกักเก็บไม่น้อยกว่าเดิมมาทดแทน
          2. เมื่อวันที่ 14 มกราคม 2565 รฟท. สำนักการระบายน้ำ กรุงเทพมหานคร (สนน.) และสำนักงานคณะกรรมการนโยบายเขตพัฒนาพิเศษภาคตะวันออกได้มีการประชุมร่วมกันเพื่อหาแนวทางการพัฒนาพื้นที่กักเก็บน้ำทดแทนบึงเสือดำในพื้นที่ TOD มักกะสัน ซึ่งที่ประชุมเห็นชอบร่วมกันในหลักการให้ปรับปรุงความจุของบึงข้างโรงพยาบาลบุรฉัตรไชยากร (โรงพยาบาลฯ) จากเดิม 12,800 ลูกบาศก์เมตร เพิ่มอีก 17,250 ลูกบาศก์เมตร รวมทั้งสิ้น 30,050 ลูกบาศก์เมตร โดยดำเนินการขุดเพิ่มความลึกของบึงให้สามารถรองรับความจุน้ำที่เพิ่มขึ้นเพื่อทดแทนพื้นที่กักเก็บน้ำของบึงเสือดำและพัฒนาระบบระบายน้ำเพิ่มเติมในพื้นที่ของ รฟท. ทั้งนี้ ในการปรับปรุงความจุของบึงข้างโรงพยาบาลฯ เอกชนคู่สัญญาจะเป็นผู้รับผิดชอบค่าใช้จ่ายที่เกี่ยวข้องทั้งหมด และกรุงเทพมหานครจะเป็นผู้ดำเนินการจัดซื้อจัดจ้างเพื่อขยายความจุของบึงข้างโรงพยาบาลฯ โดยไม่กระทบต่องบประมาณและเงินร่วมลงทุนของรัฐ ซึ่งเอกชนคู่สัญญาเห็นชอบการดำเนินการดังกล่าวแล้ว
          3. สนน.ไม่ขัดข้องในหลักการการพัฒนาพื้นที่กักเก็บน้ำทดแทนบึงเสือดำ โดยใช้การเพิ่มปริมาตรกักเก็บน้ำของบึงของโรงพยาบาลฯ และระบบระบายน้ำเพิ่มเติมการขุดลอกคลอง และการก่อสร้างแนวคลองระบายน้ำใหม่เชื่อมบึงมักกะสัน ขนาด 3.50 X 4.00 เมตร ความยาวประมาณ 250 เมตร ซึ่งทำให้มีปริมาตรกักเก็บน้ำและระบบระบายน้ำไม่น้อยกว่าเดิม
          4. กพอ. ในคราวประชุมครั้งที่ 1/2566 เมื่อวันที่ 1 มีนาคม 2566 มีมติรับทราบและให้เสนอคณะรัฐมนตรีเพื่อทราบแนวทางการพัฒนาพื้นที่กักเก็บน้ำทดแทนบึงเสือดำฯ ต่อไป
 
7. เรื่อง ผลการพิจารณาของคณะกรรมการกลั่นกรองการใช้จ่ายเงินกู้ ภายใต้พระราชกำหนดฯ เพิ่มเติม พ.ศ. 2564 ในคราวประชุมครั้งที่ 5/2566 และครั้งที่ 6/2566
                   คณะรัฐมนตรีมีมติเห็นชอบผลการพิจารณาของคณะกรรมการกลั่นกรองการใช้จ่ายเงินกู้ (คกง.) ภายใต้พระราชกำหนดให้อำนาจกระทรวงการคลัง (กค.) กู้เงินเพื่อแก้ไขปัญหาเศรษฐกิจและสังคม จากการระบาดของโรคติดเชื้อไวรัสโคโรนา 2019 (โรคโควิด-19) เพิ่มเติม พ.ศ. 2564 (พระราชกำหนดกู้เงินฯ เพิ่มเติม พ.ศ. 2564) ในคราวประชุมครั้งที่ 5/2566 เมื่อวันที่ 29 มีนาคม 2566 และในคราวประชุมครั้งที่ 6/2566 เมื่อวันที่ 11 เมษายน 2566 ตามที่เลขาธิการสภาพัฒนาการเศรษฐกิจและสังคมแห่งชาติ ในฐานะประธานกรรมการกลั่นกรองการใช้จ่ายเงินกู้เสนอ ดังนี้
                   1. ผลการพิจารณาของ คกง. ภายใต้พระราชกำหนดกู้เงินฯ เพิ่มเติม พ.ศ. 2564 ในคราวประชุมครั้งที่ 5/2566
                             1.1 อนุมัติให้จังหวัดเปลี่ยนแปลงรายละเอียดที่เป็นสาระสำคัญของโครงการ 58 โครงการ กรอบวงเงิน 219.3050 ล้านบาท ตามที่รัฐมนตรีว่าการกระทรวงมหาดไทยได้ให้ความเห็นชอบตามขั้นตอนแล้ว
                             1.2 มอบหมายให้กระทรวงมหาดไทย (มท.) เร่งดำเนินการประสานจังหวัดในการตรวจสอบการดำเนินโครงการของหน่วยงานที่ได้รับอนุมัติให้ดำเนินโครงการโดยใช้เงินกู้ตามพระราชกำหนดกู้เงินฯ เพิ่มเติม พ.ศ. 2564 โดยกรณีที่จังหวัดไม่สามารถดำเนินโครงการให้แล้วเสร็จภายในระยะเวลาที่ได้รับอนุมัติตามมติคณะรัฐมนตรีให้จังหวัดเร่งดำเนินการขอเปลี่ยนแปลงรายละเอียดที่เป็นสาระสำคัญของโครงการ และ/หรือเสนอขอยกเลิกการดำเนินโครงการตามขั้นตอนของระเบียบสำนักนายกรัฐมนตรีว่าด้วยการดำเนินการตามแผนงานหรือโครงการภายใต้พระราชกำหนดให้อำนาจกระทรวงการคลังกู้เงินเพื่อแก้ไขปัญหาเศรษฐกิจและสังคมจากการระบาดของโรคติดเชื้อไวรัสโคโรนา 2019 เพิ่มเติม พ.ศ. 2564 พศ. 2564 (ระเบียบสำนักนายกรัฐมนตรีฯ เพิ่มเติม พ.ศ. 2564)
                             1.3 มอบหมายให้หน่วยงานรับผิดชอบโครงการตามข้อ 1.1 เร่งปรับปรุงรายละเอียดของโครงการในระบบติดตามและประเมินผลแห่งชาติ (Electronic Monitoring and Evaluation System of National Strategy and Country Reform : eMENSCR) (ระบบ eMENSCR) ให้เป็นไปตามมติคณะรัฐมนตรีโดยเร็ว พร้อมทั้งเร่งดำเนินโครงการให้แล้วเสร็จตามกรอบระยะเวลาที่ได้รับอนุมัติจากคณะรัฐมนตรี รายงานผลสัมฤทธิ์และคืนเงินกู้เหลือจ่าย (ถ้ามี) ตามระเบียบที่เกี่ยวข้องอย่างเคร่งครัด
                   2. ผลการพิจารณาของ คกง. ภายใตพระราชกำหนดกู้เงินฯ เพิ่มเติม พ.ศ. 2564 ในคราวประชุมครั้งที่ 6/2566
                             2.1 อนุมัติให้สถาบันวัคซีนแห่งชาติเปลี่ยนแปลงรายละเอียดที่เป็นสาระสำคัญของโครงการจัดตั้งศูนย์ปฏิบัติการวิจัยและทดสอบวัคซีน และเกสัชภัณฑ์ในสิงมาร์โมเส็ท (โครงการทดสอบวัคซีนในลิงมาร์โมเส็ท) และโครงการศึกษาความปลอดภัย (Safety) ความสามารถในการกระตุ้นภูมิคุ้มกัน (Immunogenicity) และประสิทธิภาพ (Vaccine Efficacy) ของแคนดิเดตซับยูนิตวัคซีน สำหรับป้องกันโรคโควิด-19 ที่ใช้พืชเป็นแหล่งผลิตในมนุษย์ระยะที่ 2a (โครงการศึกษาวัคซีนโควิด-19 จากพืช ระยะ 2a) โดยขยายระยะเวลาดำเนินโครงการทั้งสอง เป็นสิ้นสุดภายในวันที่ 29 ธันวาคม 2566 ตามที่รัฐมนตรีว่าการกระทรวงสาธารณสุขได้ให้ความเห็นชอบตามขั้นตอนแล้ว ทั้งนี้ มอบหมายให้สถาบันวัคซีนแห่งชาติร่วมกับหน่วยงานดำเนินโครงการจัดทำรายงานความก้าวหน้าของโครงการและแผนการดำเนินงานที่ได้มีการปรับแผนพร้อมการบริหารความเสี่ยง เพื่อให้เกิดความมั่นใจว่าการดำเนินโครงการข้างต้นจะสามารถแล้วเสร็จตามเป้าหมายที่กำหนด และในส่วนของโครงการศึกษาวัคซีนโควิด-19 จากพืช ระยะ 2a นั้น เห็นควรให้สถาบันวัคซีนแห่งชาติร่วมกับบริษัท ใบยา ไฟโตฟาร์ม จำกัด ประสานกับสำนักงานคณะกรรมการอาหารและยา (อย.) อย่างใกล้ชิด โดยพิจารณาจัดทำแผนการดำเนินงาน/แผนบริหารความเสี่ยงที่เป็นรูปธรรมมากยิ่งขึ้น เพื่อให้การดำเนินโครงการเป็นไปตามเป้าหมาย บรรลุผลผลิต/ผลสัมฤทธิ์ที่กำหนด
                             2.2 อนุมัติให้จังหวัดเปลี่ยนแปลงรายละเอียดที่เป็นสาระสำคัญของโครงการ 41 โครงการ กรอบวงเงิน 203.2476 ล้านบาท ตามที่รัฐมนตรีว่าการกระทรวงมหาดไทยได้ให้ความเห็นชอบตามขั้นตอนแล้ว ทั้งนี้ มอบหมายให้ มท. เร่งดำเนินการประสานจังหวัดในการตรวจสอบการดำเนินโครงการของหน่วยงานที่ได้รับอนุมัติให้ดำเนินโครงการโดยใช้เงินกู้ตามพระราชกำหนดฯ เพิ่มเติม พ.ศ. 2564 โดยกรณีที่จังหวัดไม่สามารถดำเนินโครงการให้แล้วเสร็จภายในระยะเวลาที่ได้รับอนุมัติตามมติคณะรัฐมนตรีให้เร่งรัดจังหวัดดำเนินการขอเปลี่ยนแปลงรายละเอียดที่เป็นสาระสำคัญของโครงการและ/หรือเสนอขอยกเลิกการดำเนินโครงการตามขั้นตอนของระเบียบสำนักนายกรัฐมนตรีฯ เพิ่มเติม พ.ศ. 2564 ต่อไป
                             2.3 มอบหมายให้หน่วยงานผู้รับผิดชอบโครงการตามข้อ 2.1 และ 2.2 เร่งปรับปรุงรายละเอียดของโครงการในระบบ eMENSCR ให้เป็นไปตามมติคณะรัฐมนตรีโดยเร็ว พร้อมทั้งเร่งดำเนินโครงการให้แล้วเสร็จตามกรอบระยะเวลาที่ได้รับอนุมัติจากคณะรัฐมนตรีอย่างเคร่งครัด
                   สาระสำคัญของเรื่อง
                   1. ผลการพิจารณาของ คกง. ภายใต้พระราชกำหนดกู้เงินฯ เพิ่มเติม พ.ศ. 2564 ในคราวประชุมครั้งที่ 5/2566
                   คกง. รายงานว่า ที่ประชุม คกง. ภายใต้พระราชกำหนดกู้เงินฯ เพิ่มติม พ.ศ. 2564 ในคราวประชุมครั้งที่ 5/2566 เมื่อวันที่ 29 มีนาคม 2566 มีมติเกี่ยวกับการพิจารณากลั่นกรองความเหมาะสมของข้อเสนอการเปลี่ยนแปลงรายละเอียดที่เป็นสาระสำคัญของโครงการและการยกเลิกโครงการที่ได้รับอนุมัติจากคณะรัฐมนตรีให้ใช้จ่ายจากเงินกู้ตามพระราชกำหนดกู้เงินฯ เพิ่มเติม พ.ศ. 2564 โครงการพัฒนาและเสริมสร้างความเข้มแข็งของเศรษฐกิจฐานราก ของ มท. จำนวน 20 จังหวัด (จังหวัดลำปาง จังหวัดตราด จังหวัดพิษณุโลก จังหวัดสมุทรสงคราม จังหวัดตาก จังหวัดนครนายก จังหวัดสุราษฎร์ธานี จังหวัดบึงกาฬ จังหวัดตรัง จังหวัดมหาสารคาม จังหวัดนครศรีธรรมราช จังหวัดชุมพร จังหวัดกาฬสินธุ์ จังหวัดภูเก็ต จังหวัดอุดรธานี จังหวัดน่าน จังหวัดพิจิตร จังหวัดสระแก้ว จังหวัดระนอง และจังหวัดพังงา) รวม 58 โครงการ มีรายละเอียด ดังนี้
                             1.1 ยกเลิกการดำเนินโครงการของ 6 จังหวัด (จังหวัดลำปาง จังหวัดตราด จังหวัดพิษณุโลก จังหวัดสมุทรสงคราม จังหวัดตาก และจังหวัดนครนายก) รวม 25 โครงการ กรอบวงเงิน 63.1893 ล้านบาท เนื่องจากไม่สามารถจัดหาผู้รับจ้างและลงนามผูกพันสัญญาได้ทันภายในเดือนพฤศจิกายน 2565 ตามมติคณะรัฐมนตรีเมื่อวันที่ 15 พฤศจิกายน 2565 รวมถึงไม่สามารถดำเนินการให้แล้วเสร็จได้ทันตามกรอบระยะเวลาที่ได้รับอนุมัติตามมติคณะรัฐมนตรี
                             1.2 ขยายระยะเวลาสิ้นสุดการดำเนินโครงการ เป็นสิ้นสุดเดือนพฤษภาคม 2566 ของ 11 จังหวัด (จังหวัดสุราษฎร์ธานี จังหวัดบึงกาฬ จังหวัดสมุทรสงคราม จังหวัดตรัง จังหวัดมหาสารคาม จังหวัดนครศรีธรรมราช จังหวัดชุมพร จังหวัดกาฬสินธุ์ จังหวัดภูเก็ต จังหวัดอุดรธานี และจังหวัดน่าน) รวม 28 โครงการ กรอบวงเงิน 126.8133 ล้านบาท เนื่องจากได้ลงนามผูกพันสัญญาแล้วและอยู่ระหว่างดำเนินโครงการ
                             1.3 เปลี่ยนแปลงรายละเอียดที่เป็นสาระสำคัญของโครงการและขยายระยะเวลาสิ้นสุดการดำเนินโครงการ เป็นสิ้นสุดเดือนพฤษภาคม 2566 ของ 4 จังหวัด (จังหวัดพิจิตร จังหวัดสระแก้ว จังหวัดระนอง และจังหวัดพังงา) รวม 5 โครงการ กรอบวงเงิน 29.3024 ล้านบาท เนื่องจากได้ลงนามผูกพันสัญญาแล้วและอยู่ระหว่างดำเนินโครงการ
                   2. ผลการพิจารณาของ คกง. ภายใต้พระราชกำหนดกู้เงินฯ เพิ่มเติม พ.ศ. 2564 ในคราวประชุมครั้งที่ 6/2566
                   คกง. รายงานว่า ที่ประชุม คกง. ภายใต้พระราชกำหนดกู้เงินฯ เพิ่มเติม พ.ศ. 2564 ในคราวประชุมครั้งที่ 6/2566 เมื่อวันที่ 11 เมษายน 2566 มีมติเกี่ยวกับการพิจารณากลั่นกรองความเหมาะสมของข้อเสนอการขอขยายระยะเวลาดำเนินโครงการของสถาบันวัคซีนแห่งชาติ จำนวน 2 โครงการ และข้อเสนอการเปลี่ยนแปลงรายละเอียดที่เป็นสาระสำคัญของโครงการพัฒนาและเสริมสร้างความเข้มแข็งของเศรษฐกิจฐานราก ของ มท. จำนวน 13 จังหวัด รวม 41 โครงการ (จังหวัดสิงห์บุรี จังหวัดมหาสารคาม จังหวัดลำพูน จังหวัดระนอง จังหวัดพระนครศรีอยุธยา จังหวัดกาฬสินธุ์ จังหวัดฉะเชิงเทรา จังหวัดชุมพร จังหวัดยะลา จังหวัดอ่างทอง จังหวัดตาก จังหวัดนครศรีธรรมราช และจังหวัดสุราษฎร์ธานี) มีรายละเอียดสรุปได้ ดังนี้
                             2.1 เห็นควรให้ความเห็นชอบการขยายระยะเวลาดำเนินโครงการจำนวน 2 โครงการ ตามที่รัฐมนตรีว่าการกระทรวงสาธารณสุขได้ให้ความเห็นชอบตามขั้นตอนแล้ว ดังนี้




โครงการ
มติคณะรัฐมนตรีเดิม
มติ คกง.


โครงการทดสอบวัคซีนในลิงมาร์โมเส็ท
สิ้นสุด
เดือนเมษายน 2566 (กรอบวงเงิน 139.8406 ล้านบาท)
ขยายระยะเวลาโครงการ
เป็นสิ้นสุดภายในวันที่ 29 ธันวาคม 2566
			- อยู่ระหว่างการปรับปรุงแก้ไขรูปแบบรายการก่อสร้าง
			- ประสบปัญหาความล่าช้าของการจัดซื้อและรับมอบลิงมาร์โมเส็ทจากผู้ค้าภายในประเทศที่อยู่ระหว่างเบิกจ่ายเงินสำหรับลิงมาร์โมเส็ท จำนวน 67 ตัว
			- การจัดซื้อจากต่างประเทศ จำนวน 75 ตัว ประสบปัญหาด้านการจัดหาสายการบินสำหรับขนส่งเข้ามาในประเทศ
			(ปัจจุบันมีผลการเบิกจ่ายแล้ว จำนวน 69.5082 ล้านบาท หรือคิดเป็นร้อยละ 49.71 ของวงเงินอนุมัติ)


โครงการศึกษาวัคซีนโควิด-19 จากพืช ระยะ 2a
สิ้นสุด
เดือนมิถุนายน 2566 (กรอบวงเงิน 211 ล้านบาท)
ขยายระยะเวลาโครงการ
เป็นสิ้นสุดภายในวันที่ 29 ธันวาคม 2566
			- ประสบปัญหาปัจจัยภายนอกที่ไม่สามารถควบคุมได้โดยเฉพาะข้อมูลความปลอดภัยของการทดสอบวัคซีนในระยะที่ 1 ของกลุ่มอาสาสมัครทั้ง 2 กลุ่ม ซึ่งคาดว่าจะแล้วเสร็จในช่วงเดือนพฤษภาคม 2566 เพื่อนำมาอ้างอิงเพิ่มเติมต่อการขออนุมัติดำเนินการทดสอบวัคซีนในระยะที่สูงขึ้น
			- การวิจัยและพัฒนาวัคซีนมีความซับซ้อนทางเทคนิคและจำเป็นต้องใช้ระยะเวลาในการดำเนินการเพื่อให้วัคซีนมีความปลอดภัยสูงสุด
			(ปัจจุบันมีผลการเบิกจ่ายแล้ว จำนวน 116.9000 ล้านบาท หรือคิดเป็นร้อยละ 55.40 ของวงเงินอนุมัติ)



                             2.2 เห็นควรกำหนดเป็นเงื่อนไขเพื่อประกอบการพิจารณาให้ความเห็นชอบในการขยายระยะเวลาดำเนินโครงการทั้งสองโครงการข้างต้นตามที่เสนอโดยให้สถาบันวัคซีนแห่งชาติ ในฐานะผู้รับผิดชอบโครงการร่วมกับหน่วยงานดำเนินโครงการจัดทำรายงานความก้าวหน้าของโครงการและแผนการดำเนินงานที่ได้มีการปรับแผนพร้อมการบริหารความเสี่ยง เพื่อให้เกิดความมั่นใจว่าการดำเนินโครงการทั้งสองโครงการข้างต้นจะสามารถแล้วเสร็จตามเป้าหมายที่กำหนด และในส่วนของโครงการศึกษาวัคซีนโควิด-19 จากพืช ระยะ 2a นั้น เห็นควรให้สถาบันวัคซีนแห่งชาติร่วมกับบริษัท ใบยา ไฟโตฟาร์ม จำกัด ประสานกับ อย. อย่างใกล้ชิด โดยพิจารณาจัดทำแผนการดำเนินงาน/แผนบริหารความเสี่ยงที่เป็นรูปธรรมมากยิ่งขึ้นเพื่อให้การดำเนินโครงการเป็นไปตามเป้าหมาย บรรลุผลผลิต/ผลสัมฤทธิ์ที่กำหนด
                   2.3 เห็นชอบให้จังหวัดเปลี่ยนแปลงรายละเอียดที่เป็นสาระสำคัญของโครงการ 41 โครงการ กรอบวงเงิน 203.2476 ล้านบาท ดังนี้
                             2.3.1 ยกเลิกการดำเนินโครงการของ 5 จังหวัด (จังหวัดสิงห์บุรี จังหวัดมหาสารคาม จังหวัดลำพูน จังหวัดระนอง และจังหวัดพระนครศรีอยุธยา) รวม 10 โครงการ กรอบวงเงิน 21.4958 ล้านบาท เนื่องจากไม่สามารถจัดหาผู้รับจ้างและลงนามผูกพันสัญญาได้ทันภายในเดือนพฤศจิกายน 2565 ตามมติคณะรัฐมนตรีเมื่อวันที่ 15 พฤศจิกายน 2565 รวมถึงไม่สามารถดำเนินการให้แล้วเสร็จได้ทันตามกรอบระยะเวลาที่ได้รับอนุมัติตามมติคณะรัฐมนตรี
                             2.3.2 ขยายระยะเวลาสิ้นสุดการดำเนินโครงการ เป็นสิ้นสุดเดือนพฤษภาคม 2566 ของ 11 จังหวัด (จังหวัดกาฬสินธุ์ จังหวัดสิงห์บุรี จังหวัดฉะเชิงเทรา จังหวัดชุมพร จังหวัดยะลา จังหวัดอ่างทอง จังหวัดตาก จังหวัดนครศรีธรรมราช จังหวัดพระนครศรีอยุธยา จังหวัดสุราษฎร์ธานี และจังหวัดระนอง) รวม 30 โครงการ กรอบวงเงิน 178.7518 ล้านบาท เนื่องจากได้ลงนามผูกพันสัญญาแล้วและอยู่ระหว่างดำเนินโครงการ
                             2.3.3 เปลี่ยนแปลงรายละเอียดที่เป็นสาระสำคัญของโครงการของจังหวัดชุมพร จำนวน 1 โครงการ ได้แก่ โครงการขุดลอกห้วยระกำ วงเงิน 3.0000 ล้านบาท โดยปรับลดเนื้องานเดิมบางส่วนที่ไม่สามารถดำเนินการได้ไปเพิ่มเติมในพื้นที่ดำเนินการใหม่และขยายระยะเวลาสิ้นสุดการดำเนินโครงการฯ เป็นสิ้นสุดเดือนพฤษภาคม 2566 เนื่องจากได้ลงนามผูกพันสัญญาแล้วและอยู่ระหว่างดำเนินโครงการ
 
8. เรื่อง การพิจารณารับรองวัดคาทอลิก ตามระเบียบสำนักนายกรัฐมนตรี ว่าด้วยแนวทางพิจารณาในการจัดตั้งวัดบาทหลวงโรมันคาทอลิก พ.ศ. 2564
                   คณะรัฐมนตรีมีมติเห็นชอบการรับรองวัดคาทอลิกเป็นวัดคาทอลิกตามระเบียบสำนักนายกรัฐมนตรี ว่าด้วยแนวทางพิจารณาในการจัดตั้งวัดบาทหลวงโรมันคาทอลิก พ.ศ. 2564 (ระเบียบฯ) จำนวน 79 วัด ตามที่กระทรวงวัฒนธรรม (วธ.) เสนอ ดังนี้
                   สาระสำคัญของเรื่อง
                   วธ. รายงานว่า
                   1. ระเบียบฯ ประกาศใช้บังคับตั้งแต่วันที่ 15 มิถุนายน 2564 เพื่อกำหนดแนวทางในการพิจารณาจัดตั้งและรับรองวัดคาทอลิกให้สอดคล้องกับสถานการณ์ปัจจุบัน ซึ่งระเบียบดังกล่าวกำหนดให้มีคณะกรรมการพิจารณากลั่นกรองคำขอจัดตั้งวัดคาทอลิก (คณะกรรมการฯ) (รัฐมนตรีว่าการกระทรวงวัฒนธรรมเป็นประธาน) มีหน้าที่และอำนาจในการเสนอความเห็นต่อรัฐมนตรีว่าการกระทรวงวัฒนธรรมเพื่อประกอบการพิจารณาคำขอจัดตั้งวัดคาทอลิกและเสนอรัฐมนตรีพิจารณารับรองวัดคาทอลิกต่อไป โดยที่ผ่านมาคณะรัฐมนตรีได้มีมติ (23 สิงหาคม 2565, 8 พฤศจิกายน 2565 และ 21 กุมภาพันธ์ 2566) เห็นชอบการรับรองวัดคาทอลิกไปแล้วรวม 76 วัด
                   2. ต่อมาคณะกรรมการฯ ในคราวประชุมครั้งที่ 1/2566 เมื่อวันที่ 20 มกราคม 2566 และครั้งที่ 2/2566 เมื่อวันที่ 15 มีนาคม 2566 ได้พิจารณาคำขอให้รับรองวัดคาทอลิกทั้ง 79 วัดแล้วเห็นว่า วัดคาทอลิกดังกล่าวเป็นไปตามหลักเกณฑ์ที่ระบุไว้ในข้อที่ 16 แห่งระเบียบดังกล่าว ประกอบด้วย (1) ได้รับความเห็นชอบให้ยื่นคำขอรับรองวัดคาทอลิกจากสภาประมุขบาทหลวงโรมันคาทอลิกแห่งประเทศไทย (2) มีข้อมูลที่ตั้งวัด (3) มีข้อมูลที่ดินที่ตั้งวัดและการอนุญาตให้ใช้ที่ดิน (4) มีรายชื่อบาทหลวงซึ่งจะไปประกอบศาสนกิจประจำ ณ วัดคาทอลิก และ (5) มีข้อมูลอื่นที่จำเป็นเกี่ยวกับรับรองวัดคาทอลิก เช่น มีใบอนุญาตหรือใบรับรองการก่อสร้างอาคารหรือเอกสารรับรองความมั่นคงแข็งแรงของอาคารวัด/มีระบบสาธารณูปโภคพื้นฐานที่เอื้อต่อการประกอบศาสนพิธีและการพำนัก/มีสถานที่ สิ่งปลูกสร้าง และอุปกรณ์ ซึ่งจำเป็นแก่การประกอบศาสนกิจและการพำนักครบถ้วน/วัดได้ดำเนินงานตามภารกิจของมิซซังในด้านต่าง ๆ เช่น ด้านอภิบาลคริสตชนและด้านเผยแผ่ธรรมเรียบร้อยแล้ว ดังนั้น จึงมีมติให้เสนอคำขอให้รับรองวัดคาทอลิกรวมจำนวน 79 วัด ต่อคณะรัฐมนตรี1 เพื่อพิจารณาให้การรับรองตามนัยระเบียบดังกล่าว
                   3. รายละเอียดของวัดคาทอลิก จำนวน 79 วัด สรุปได้ ดังนี้
                       3.1 รายละเอียดของจำแนกเป็นรายจังหวัด
หน่วย : แห่ง



จังหวัด
จำนวนวัด
จังหวัด
จำนวนวัด


กรุงเทพมหานคร
4
ชลบุรี
5


สุพรรณบุรี
1
ระยอง
1


ลพบุรี
2
ปราจีนบุรี
1


เพชรบูรณ์
5
พิจิตร
1


ตาก
6
พิษณุโลก
1


ลำปาง
2
กำแพงเพชร
1


ลำพูน
1
สุโขทัย
1


เชียงใหม่
4
อุตรดิตถ์
1


อุดรธานี
7
สกลนคร
7


หนองบัวลำภู
1
นครพนม
5


หนองคาย
5
ขอนแก่น
6


บึงกาฬ
7
เลย
3


พระนครศรีอยุธยา
1
 



                       3.2 ประโยชน์ของวัดคาทอลิกที่มีต่อชุมชน/ท้องถิ่น
                             3.2.1 เป็นสถานที่ปฏิบัติศาสนกิจเพื่อความสงบและการพัฒนาจิตใจ
                             3.2.2 เป็นสถานที่พบปะพูดคุยของคนในชุมชนเมื่อมาประกอบศาสนกิจ ส่งผลให้เกิดความสามัคคีในชุมชน
                             3.2.3 ใช้สถานที่ของวัดเป็นที่ออกกำลังกาย
                             3.2.4 เป็นแหล่งศึกษาด้านวัฒนธรรมประเพณีของคาทอลิกแก่นักเรียนและประชาชนทั่วไป
                             3.2.5 เป็นแหล่งเรียนรู้พระธรรมคำสอนคริสต์ศาสนาและฝึกอบรมพัฒนาการเป็นพลเมืองที่ดีให้กับประชาชนชาวไทย
_____________________
1 วธ. แจ้งเป็นการภายในว่า ภายหลังจากที่คณะรัฐมนตรีมีมติรับรองวัดคาทอลิกเป็นวัดตามกฎหมายในครั้งนี้แล้ว จะคงเหลือวัดอีกประมาณ 233 วัด ซึ่งคณะรัฐมนตรีจะต้องให้การรับรองภายใน 2 ปี ภายหลังจากที่ระเบียบสำนักนายกรัฐมนตรี ว่าด้วยแนวทางพิจารณาในการจัดตั้งวัดบาทหลวงโรมันคาทอลิก พ.ศ. 2564 ใช้บังคับ (ภายในวันที่ 15 มิถุนายน 2566)
 
9. เรื่อง ผลการพิจารณารายงานการพิจารณาศึกษา ติดตาม เสนอแนะ และเร่งรัดการปฏิรูปประเทศ ประเด็นการสร้างและใช้ Big Data ภาคเกษตร ของคณะกรรมาธิการการเกษตรและสหกรณ์ วุฒิสภา
                   คณะรัฐมนตรีรับทราบผลการพิจารณารายงานการพิจารณาศึกษา ติดตาม เสนอแนะ และเร่งรัดการปฏิรูปประเทศ ประเด็นการสร้างและใช้ Big Data ภาคเกษตร ของคณะกรรมาธิการการเกษตรและสหกรณ์ วุฒิสภา ตามที่กระทรวงเกษตรและสหกรณ์ (กษ.) เสนอและแจ้งให้สำนักงานเลขาธิการวุฒิสภาทราบต่อไป
                   เรื่องเดิม
                   1. สำนักงานเลขาธิการวุฒิสภาได้เสนอรายงานการพิจารณาศึกษา ติดตาม เสนอแนะ และเร่งรัดการปฏิรูปประเทศ ประเด็นการสร้างและใช้ Big Data ภาคเกษตร ของคณะกรรมาธิการการเกษตรและสหกรณ์ วุฒิสภา มาเพื่อดำเนินการ โดยคณะกรรมาธิการฯ มีข้อเสนอแนะและแนวทางดำเนินงาน แบ่งออกเป็น 9 ประเด็นหลัก ได้แก่ 1) ด้านข้อมูล 2) ด้านการเข้าถึงและใช้ประโยชน์ข้อมูล 3) ด้านการเชื่อมโยงข้อมูล 4) ด้านความเป็นเอกภาพของข้อมูล 5) ด้านงบประมาณและแผนดำเนินงาน 6) ด้านความร่วมมือกับภาคเอกชน 7) ด้านกฎหมายระเบียบ และนโยบาย 8) ด้านบุคลาการ และ 9) ด้านโครงสร้างและอัตรากำลัง โดยแบ่งเป็นระยะเร่งด่วน (ดำเนินงานในปี 2566 - 2567) และระยะถัดไป (ดำเนินงานในปี 2568 - 2570)
                   2. รองนายกรัฐมนตรี (นายจุรินทร์ ลักษณวิศิษฏ์) สั่งและปฏิบัติราชการแทนนายกรัฐมนตรีพิจารณาแล้วมีคำสั่งให้ กษ. เป็นหน่วยงานหลักรับรายงานพร้อมทั้งข้อเสนอแนะของคณะกรรมาธิการดังกล่าว ไปพิจารณาร่วมกับกระทรวงการคลัง กระทรวงดิจิทัลเพื่อเศรษฐกิจและสังคม กระทรวงพาณิชย์ สำนักงาน ก.พ. สำนักงาน ก.พ.ร. สำนักงานสภาพัฒนาการเศรษฐกิจและสังคมแห่งชาติ สำนักงบประมาณ และหน่วยงานที่เกี่ยวข้องเพื่อพิจารณาศึกษาแนวทางและความเหมาะสมของรายงานพร้อมทั้งข้อเสนอแนะดังกล่าวและสรุปผลการพิจารณาหรือผลการดำเนินการเกี่ยวกับเรื่องดังกล่าวในภาพรวม แล้วส่งให้สำนักเลขาธิการคณะรัฐมนตรีภายใน 30 วัน นับแต่วันที่ได้รับแจ้งคำสั่ง เพื่อนำเสนอคณะรัฐมนตรีต่อไป
                   ข้อเท็จจริง
                   กษ. ได้ดำเนินการตามคำสั่งรองนายกรัฐมนตรีตามข้อ 2 โดยสรุปผลการพิจารณาได้ดังนี้



ข้อเสนอแนะของคณะกรรมาธิการฯ
ผลการดำเนินงาน


1. ด้านข้อมูล พบว่า แต่ละหน่วยงานไม่มีมาตรฐานในการจัดเก็บข้อมูล โดยไม่ได้ยึดหลักเกณฑ์ของสำนักงานสถิติแห่งชาติ (สสช.) และแนวทางของสำนักงานพัฒนารัฐบาลดิจิทัล (องค์การมหาชน) (สพร.) ให้เป็นมาตรฐานเดียวกัน ดังนั้น ควรให้ทุกหน่วยงานใช้หลักเกณฑ์การจัดทำมาตรฐานข้อมูลภาครัฐของ สสช. ให้เป็นมาตรฐานเดียวกัน
· หน่วยงานที่เกี่ยวข้องได้ดำเนินการบริหารจัดการข้อมูลตามหลักธรรมาภิบาลข้อมูลภาครัฐ จัดทำข้อมูลเปิดภาครัฐและจัดทำบัญชีข้อมูลภาครัฐ ของ สพร. และขับเคลื่อน โดย สสช. ซึ่งมีวัตถุประสงค์เพื่อให้การจัดเก็บข้อมูลเป็นมาตรฐานเดียวกัน สะดวกต่อการเชื่อมโยง แลกเปลี่ยนข้อมูลระหว่างกัน รวมทั้ง สสช. ได้ร่วมกับศูนย์เทคโนโลยีอิเล็กทรอนิกส์และคอมพิวเตอร์แห่งชาติ (เนคเทค) ได้พัฒนาและเผยแพร่โปรแกรม CKAN Open-D เพื่อให้หน่วยงานสามารถนำไปใช้โดยไม่มีค่าใช้จ่าย อันจะช่วยให้ผู้ใช้เข้าถึงข้อมูลภาครัฐได้อย่างสะดวก


2. ด้านการเข้าถึงและใช้ประโยชน์ข้อมูล ควรสนับสนุนการพัฒนา Application สำหรับการให้บริการทางการเกษตร ที่สามารถใช้ได้ง่าย ตรงตามความต้องการของผู้ใช้ โดยควรดำเนินการเป็น “กรณีเฉพาะเจาะจงในรายสินค้า/รายปัญหา” เพื่อเป็นการนำร่องในการพัฒนาและก่อให้เกิดความเข้าใจในการสร้าง Big Data ที่เกิดจากการปฏิบัติจริง
· หน่วยงานได้มีการเผยแพร่ข้อมูลผ่านช่องทางต่าง ๆ เช่น เว็บไซต์ของหน่วยงาน ระบบบัญชีข้อมูลของหน่วยงาน เป็นต้น นอกจากนี้ มีหลายหน่วยงานได้ดำเนินการนำข้อมูลให้บริการประชาชนในรูปแบบ Application เพื่อความสะดวกต่อการใช้งานของเกษตรกร


3. ด้านการเชื่อมโยงข้อมูล ให้กระทรวงดิจิทัลเพื่อเศรษฐกิจและสังคม (ดศ.) ส่งเสริมให้ทุกหน่วยงานมีโครงสร้างพื้นฐานด้านดิจิทัลที่มีประสิทธิภาพเพียงพอสามารถรองรับการเชื่อมโยงแบบ GDX และ API โดยอาจสนับสนุนให้หน่วยงานใช้ระบบกลางในการให้บริการ Cloud Service
· ดศ. มีบริการระบบคลาวด์กลางภาครัฐ (Government Data Center and Cloud Service : GDCC) เป็นบริการโครงสร้างพื้นฐานที่มีความมั่นคงปลอดภัย ส่งเสริมการทำงานภาครัฐในลักษณะแพลตฟอร์ม


4. ด้านความเป็นเอกภาพของข้อมูล ควรกำหนดหน่วยงานหลักในระดับกระทรวงเป็นหน่วยงานรับผิดชอบดูแลข้อมูล และประสานงานภายใน กษ. ทั้งระดับกรมและระดับพื้นที่ รวมทั้งจัดตั้งศูนย์ข้อมูลเกษตรแห่งชาติเป็นองค์กรอิสระ ที่สามารถขับเคลื่อนงานได้อย่างมีประสิทธิภาพ
· กษ. ได้มีการแต่งตั้งคณะกรรมการพัฒนาคุณภาพข้อมูลปริมาณการผลิตสินค้าเกษตร และคณะอนุกรรมการ/คณะทำงานที่เกี่ยวข้อง เพื่อจัดทำและเผยแพร่ข้อมูลสินค้าเกษตรให้มีคุณภาพและเป็นเอกภาพและในระยะต่อไป กษ. จะกำหนดมาตรฐานข้อมูลที่เกี่ยวข้องเพื่อให้ข้อมูลที่หน่วยงานจัดทำสามารถใช้วิเคราะห์ร่วมกันได้ และสามารถเปรียบเทียบกับข้อมูลของต่างประเทศ
			· การจัดตั้งศูนย์ข้อมูลเกษตรแห่งชาติเป็นองค์กรอิสระ สำนักงาน ก.พ.ร. เห็นว่า กษ. ควรทบทวนบทบาทและภารกิจของศูนย์ข้อมูลฯ ให้มีความชัดเจนและเหมาะสม


5. ด้านงบประมาณและแผนดำเนินงาน ควรสนับสนุนให้มี Roadmap ด้าน Big Data ภาคเกษตรของ กษ. โดยสำนักงานเศรษฐกิจการเกษตร (สศก.) ควรมีความเข้าใจเกี่ยวกับประเด็นการสร้างและใช้ Big Data ที่ชัดเจน และควรกำหนดระยะเวลาและงบประมาณในการพัฒนาโครงสร้างพื้นฐานด้านดิจิทัล เพื่อประโยชน์ในการสร้างและใช้ Big Data ภาคเกษตร ให้สอดคล้องและมีความต่อเนื่อง
· ศูนย์ข้อมูลเกษตรแห่งชาติ โดย สศก. ได้จัดทำ Roadmap ด้าน Big Data ตั้งแต่ปี พ.ศ. 2566 - พ.ศ. 2570 โดยแบ่งออกเป็น 3 ระยะ ดังนี้
			    - ระยะที่ 1 (พ.ศ. 2566 - พ.ศ. 2567) เป็นการดำเนินการด้านข้อมูล คุณภาพข้อมูล และทักษะด้านข้อมูล (Data Quality and Literacy)
			    - ระยะที่ 2 (พ.ศ. 2568 - พ.ศ. 2569) เป็นการดำเนินการจัดทำ Data Service Platform
			    - ระยะที่ 3 (พ.ศ. 2570) เป็นการให้บริการข้อมูลที่ตอบสนองความต้องการระดับปัจเจก (Customer & Citizen Centric)
			รวมถึงได้จัดทำแผนปฏิบัติราชการศูนย์ข้อมูลเกษตรแห่งชาติ ระยะ 5 ปี (พ.ศ. 2566 - พ.ศ. 2570) ประกอบด้วยโครงการสำคัญเพื่อเป็นฐานในการจัดทำคำของบประมาณ


6. ด้านความร่วมมือกับภาคเอกชน โดยผลักดันการดำเนินงานร่วมกันระหว่างภาครัฐ เอกชนและสถาบันการศึกษา เพื่อนำข้อมูล Open Data ไปพัฒนาต่อยอด โดยภาครัฐเป็น “ผู้ควบคุมและผู้อำนวยความสะดวก” ด้านข้อมูลให้มีความถูกต้องและส่งต่อให้เอกชนเข้ามา “มีบทบาทร่วม” ในการนำข้อมูลไปลงทุนพัฒนาต่อยอดทางธุรกิจ”
· หลายหน่วยงานได้มีความร่วมมือกับภาคเอกชน สถาบันการศึกษา ในการแลกเปลี่ยนข้อมูลองค์ความรู้ รวมถึงการพัฒนางานร่วมกัน เพื่อให้เกิดประโยชน์จากข้อมูล เกิดเป็นนวัตกรรม หรือบริการในรูปแบบใหม่ ซึ่งจะช่วยพัฒนาและยกระดับความสามารถในการแข่งขันของภาคการเกษตร


7. ด้านกฎหมาย กฎระเบียบ และนโยบาย ปัจจุบันมีกฎหมายที่เกี่ยวข้องหลายระดับ ซึ่งมีข้อขัดแย้งกันส่งผลให้หน่วยงานไม่กล้าตัดสินใจในบางกรณี ดังนั้นเพื่อลดปัญหาข้อติดขัดในการเชื่อมโยงข้อมูล ควรให้กระทรวงและกรมพิจารณาทบทวนและปรับปรุงกฎหมายที่เกี่ยวข้องให้เอื้อต่อการปฏิบัติตาม พ.ร.บ. การบริหารงานและการให้บริการภาครัฐผ่านระบบดิจิทัล พ.ศ. 2562 ซึ่งจะส่งผลให้การพัฒนา Big Data สามารถขับเคลื่อนได้อย่างรวดเร็วและมีประสิทธิภาพมากยิ่งขึ้น
· หน่วยงานได้ปปฏิบัติตามหลักธรรมาภิบาลข้อมูลได้มีการจำแนกข้อมูลตามชั้นความลับ และกำหนดหลักเกณฑ์ในการเข้าถึงและใช้ประโยชน์ข้อมูลโดยเฉพาะข้อมูลส่วนบุคคล ข้อมูลความมั่นคงและข้อมูลความลับ ซึ่งจะต้องปฏิบัติตามกฎหมายที่เกี่ยวข้อง ทั้งนี้ ดศ. มีคณะกรรมการคุ้มครองข้อมูลส่วนบุคคลทำหน้าที่สนับสนุนให้เกิดการใช้กฎหมายอย่างเหมาะสมในการแลกเปลี่ยนข้อมูลเพื่อประโยชน์สาธารณะ


8. ด้านบุคลากร หน่วยงานที่เกี่ยวข้องควรมีจำนวนอัตราของตำแหน่งที่มีทักษะและความเชี่ยวชาญเฉพาะด้าน Big Data เช่น ตำแหน่ง Data Scientist ตำแหน่ง Data Engineer และตำแหน่ง Data Analyst เป็นต้น
· สำนักงาน ก.พ. มีข้อเสนอแนะให้หน่วยงานพิจารณาใช้บุคลากรที่เป็นการจ้างงานในรูปแบบอื่น เช่น การจ้างเหมาบริการ หรือการจ้างงานในโครงการที่มีลักษณะเป็นการชั่วคราว เป็นต้น และเห็นควรให้มีการจัดสรรทุนฝึกอบรมแก่บุคลากร เพื่อยกระดับทักษะด้าน Data Analytics


9. ด้านโครงสร้างและอัตรากำลัง ปัจจุบันหน่วยงานส่วนใหญ่ยังขาดบุคลากรที่มีทักษะการทำงานด้าน Big Data และการรับบุคคลภายนอกที่มีทักษะเข้าทำงานยังเป็นอุปสรรคอย่างมาก เนื่องจากยังไม่มีการพัฒนาเส้นทางความก้าวหน้าในอาชีพ ส่งผลให้ขาดแรงจูงใจที่จะปฏิบัติงาน จึงควรสนับสนุนการวางแผนอัตรากำลังคนให้สอดคล้องกับโครงสร้างขององค์กรและบริบทที่มีการเปลี่ยนแปลง และผลักดันให้มีการพัฒนาเส้นทางความก้าวหน้าในอาชีพ (Career Path) ด้าน Big Data ภาคเกษตรให้ชัดเจน
· เห็นชอบกับข้อเสนอแนะของคณะกรรมาธิการฯ



 
10. เรื่อง รายงานภาวะเศรษฐกิจอุตสาหกรรมประจำเดือนกุมภาพันธ์ 2566 
                   คณะรัฐมนตรีมีมติรับทราบรายงานภาวะเศรษฐกิจอุตสาหกรรมประจำเดือนกุมภาพันธ์ 2566 ตามที่กระทรวงอุตสาหกรรมเสนอ ดังนี้
 สาระสำคัญ 
                   ภาวะเศรษฐกิจอุตสาหกรรมเดือนกุมภาพันธ์ 2566 เมื่อพิจารณาจากดัชนีผลผลิตอุตสาหกรรม (MPI) หดตัวร้อยละ 2.7 จากช่วงเดียวกันของปีก่อน ปัจจัยหลักมาจากภาคการส่งออกที่หดตัวจากผลกระทบของการชะลอตัวของเศรษฐกิจโลก อย่างไรก็ตาม อุตสาหกรรมที่เน้นตลาดในประเทศรวมถึงที่เกี่ยวข้องกับการท่องเที่ยวหลายอุตสาหกรรมยังขยายตัวได้ดี อาทิ รถยนต์ การกลั่นน้ำมัน จักรยานยนต์ รองเท้า กระเป๋า
                   อุตสาหกรรมสำคัญที่ส่งผลให้ MPI เดือนกุมภาพันธ์ 2566 หดตัวเมื่อเทียบกับช่วงเดียวกันของปีก่อน คือ
                    1. Hard Disk Drive (HDD) หดตัวร้อยละ 35.35 ตามการพัฒนาเทคโนโลยีความจุทำให้ปริมาณการผลิตน้อยลง แต่ราคาต่อหน่วยสูงขึ้นตามปริมาณความจุ รวมถึงความต้องการใช้ปรับตัวลดลง นอกจากนี้ Solid State Drive (SSD) มีสัดส่วนการใช้ในอุปกรณ์ต่าง ๆ ทดแทน HDD เพิ่มมากขึ้น ซึ่งประเทศไทยยังไม่มีฐานการผลิต SSD ในประเทศ
                   2. เฟอร์นิเจอร์ หดตัวร้อยละ 56.55  จากเครื่องเรือนทำด้วยไม้และโลหะเป็นหลัก โดยการผลิตเครื่องเรือนทำด้วยไม้ลดลง จากคำสั่งซื้อจากต่างประเทศของผู้ผลิตเครื่องเรือนทำด้วยไม้ยางพารารายใหญ่ที่ปรับลดลง ซึ่งเป็นการปรับลดลงเข้าสู่สภาวะปกติก่อนการระบาดของโควิด-19 ในประเทศจีน ซึ่งในช่วงดังกล่าวจีนไม่สามารถผลิตและส่งสินค้าไปจำหน่ายยังต่างประเทศได้ ส่วนเครื่องเรือนทำด้วยโลหะการผลิตกลับเข้าสู่ระดับปกติหลังจากปีก่อนได้รับคำสั่งซื้อพิเศษ
                   3. เม็ดพลาสติก หดตัวร้อยละ 14.47 ส่วนหนึ่งจากสถานการณ์ความต้องการยังไม่กลับมาเป็นปกติ โดยเฉพาะจากประเทศจีน และระดับราคายังชะลอตัวตามความต้องการในตลาดประกอบกับผู้ผลิตชะลอการผลิตลดลงเพื่อดูทิศทางตลาด รวมถึงยังคงมีการปิดซ่อมบำรุงในโรงงานบางโรงอยู่
                   อุตสาหกรรมสำคัญที่ยังขยายตัวในเดือนกุมภาพันธ์ 2566 เมื่อเทียบกับเดือนเดียวกันของปีก่อน
                   1. น้ำตาล ขยายตัวร้อยละ 23.46 จากสินค้าสำคัญคือ น้ำตาลทรายดิบ และน้ำตาลทรายขาวบริสุทธิ์ เนื่องจากความต้องการบริโภคทั้งในและต่างประเทศที่เพิ่มขึ้น ตามการขยายตัวทางเศรษฐกิจเพื่อใช้ในอุตสาหกรรมต่อเนื่อง โดยเฉพาะอุตสาหกรรมอาหารและเครื่องดื่ม ประกอบกับผลผลิตอ้อยเข้าสู่โรงงานปี 65/66 มีปริมาณมากกว่าปีที่ผ่านมา
                   2. รถยนต์ ขยายตัวร้อยละ 6.64 เนื่องจากได้รับชิ้นส่วนของเซมิคอนดักเตอร์มากขึ้น ทำให้สามารถทำการผลิตได้เพิ่มขึ้น
 
11. เรื่อง รายงานผลการดำเนินงานตามนโยบายและแผนยุทธศาสตร์ความมั่นคงด้านวัคซีนแห่งชาติประจำปีงบประมาณ พ.ศ. 2565
                   คณะรัฐมนตรีรับทราบตามที่คณะกรรมการวัคซีนแห่งชาติเสนอ ผลการดำเนินงานตามนโยบายและแผนยุทธศาสตร์ความมั่นคงด้านวัคซีนแห่งชาติ ประจำปีงบประมาณ พ.ศ. 2565 [เป็นการดำเนินการตามพระราชบัญญัติความมั่นคงด้านวัคซีนแห่งชาติ พ.ศ. 2561 มาตรา 10 (6) ที่บัญญัติให้คณะกรรมการวัคซีนแห่งชาติมีหน้าที่และอำนาจติดตาม ประเมินผล และรายงานความก้าวหน้าการดำเนินงานตามนโยบายและแผนยุทธศาสตร์ความมั่นคงด้านวัคซีนแห่งชาติ1 ให้คณะรัฐมนตรีทราบอย่างน้อยปีละ 1 ครั้ง] ซึ่งคณะกรรมการฯ [โดยมีรองนายกรัฐมนตรี (นายอนุทิน ชาญวีรกูล) เป็นประธาน] ได้ประชุมครั้งที่ 1/2566 เมื่อวันที่ 2 มีนาคม 2566 มีมติรับทราบผลการดำเนินงานฯ สรุปสาระสำคัญได้ ดังนี้
                   1. สรุปผลการดำเนินงานฯ ประจำปีงบประมาณ พ.ศ. 2565 ภายใต้ยุทธศาสตร์ 5 ด้าน โดยกำหนดตัวชี้วัดความสำเร็จ 13 ตัวชี้วัด ค่าเป้าหมายจำนวน 28 ค่าเป้าหมาย ซึ่งมีผลการดำเนินงานผ่านค่าเป้าหมายทั้งสิ้น 8 ค่าเป้าหมาย คิดเป็นร้อยละ 29 ของค่าเป้าหมายทั้งหมด ประกอบด้วย




ตัวชี้วัด
ผลการดำเนินงาน เช่น


ยุทธศาสตร์ที่ 1 พัฒนาระบบและบริหารจัดการงานสร้างเสริมภูมิคุ้มกันโรคให้มีประสิทธิภาพทั้งในภาวะปกติและภาวะฉุกเฉิน  เป็นการมุ่งสร้างความมั่นคงด้านวัคซีนเพื่อให้ประชาชนเข้าถึงวัคซีนได้อย่างเป็นธรรมและทันการณ์ มีการพัฒนาระบบบริหารการจัดหาวัคซีนเพื่อให้มีวัคซีนสำรองที่เพียงพอและลดปัญหาการขาดแคลนวัคซีนที่จำเป็น


1. อัตราครอบคลุมของการได้รับวัคซีนของประชาชนกลุ่มเป้าหมาย
สามารถให้บริการวัคซีนพื้นฐานกับประชาชนกลุ่มเป้าหมาย  (เด็กแรกเกิด-12 ปี) ได้ไม่น้อยกว่าร้อยละ 90 จำนวน 3 ชนิด (จาก 19 ชนิด)2 ได้แก่ วัคซีนป้องกันวัณโรค วัคซีนป้องกันโรคไวรัสตับอักเสบบี และวัคซีนป้องกันโรคคอตีบ-บาดทะยัก-ไอกรน เนื่องจากปัญหาความครบถ้วนของการรายงานผลการให้บริการที่สถานบริการแต่ละแห่งตามระบบการส่งข้อมูลเข้าส่วนกลาง รวมทั้งการรับบริการวัคซีนในพื้นที่ที่มีการเคลื่อนย้ายของแรงงานไทย แรงงานต่างชาติ และพื้นที่ชายแดน


2. จำนวนชนิดวัคซีนมีเพียงพอใช้ทั้งในภาวะปกติและภาวะฉุกเฉิน
- สามารถจัดหาวัคซีนป้องกันโรคมะเร็งปากมดลูกได้ จำนวน 800,000 โดส และคาดว่าจะสามารถจัดหาวัคซีนได้อย่างต่อเนื่อง
เพื่อให้บริการวัคซีนดังกล่าวแก่นักเรียนหญิงชั้นประถมศึกษาปีที่ 5
- ดำเนินการรณรงค์ให้ฉีดวัคซีนป้องกันโรคโปลิโอเสริมในพื้นที่เสี่ยงให้แก่เด็กไทยที่อายุต่ำกว่า 5 ปีและเด็กต่างชาติที่อายุต่ำกว่า 15 ปี ในพื้นที่จังหวัดชายแดนภาคใต้ตอนล่าง (จังหวัดยะลา ปัตตานี นราธิวาส และสงขลา) และพื้นที่อำเภอชายแดนไทย-เมียนมา (จังหวัดแม่ฮ่องสอน ตาก กาญจนบุรี และราชบุรี) รวมถึงรณรงค์ให้ฉีดวัคซีนป้องกันโรคหัดและโรคหัดเยอมัน3ให้แก่กลุ่มเป้าหมายกลุ่มผู้ใหญ่อายุ 20-40 ปี กลุ่มผู้ต้องขังรายใหม่และเจ้าหน้าที่เรือนจำทั่วประเทศ กลุ่มบุคลากรทางการแพทย์และสาธารณสุขภาครัฐและกลุ่มทหารเกณฑ์ที่ยังไม่ได้รับวัคซีนมาก่อน


3. บรรจุวัคซีนชนิดใหม่ในแผนงานสร้างเสริมภูมิคุ้มกันโรค
			 
ไม่สามารถดำเนินการบรรจุวัคซีนโปลิโอชนิดฉีดอีก 1 โดส ไว้ในแผนงานสร้างภูมิคุ้มกันโรคได้ เนื่องจากปัญหาข้อจำกัดด้านงบประมาณในการจัดซื้อวัคซีนประกอบกับคำแนะนำขององค์การอนามัยโลกที่สามารถใช้วัคซีนโปลิโอชนิดฉีดแล้วตามด้วยวัคซีนโปลิโอชนิดรับประทานได้ตามเดิม


4. ความสำเร็จในการจัดซื้อวัคซีนในภาวะปกติและภาวะฉุกเฉิน
- มีการผลักดันให้มีการจัดซื้อวัคซีนแบบหลายปี (2 ปี) ที่เป็นผลสืบเนื่องมาจากปี 2564 จากการประเมินประสิทธิภาพการบริหารปริมาณวัคซีนคงคลัง 18 เดือน (ปริมาณวัคซีนที่ใช้ใน 12 เดือน รวมกับปริมาณวัคซีนสำรอง 6 เดือน มีประสิทธิภาพเพียงพอที่จะรองรับการใช้วัคซีนในประเทศ จึงไม่มีความจำเป็นต้องเพิ่มจำนวนวัคซีนสำรองจาก 6 เดือน เป็น 12 เดือน ในปีงบประมาณ พ.ศ. 2565
- การสำรองวัคซีนกรณีเกิดการระบาดใหญ่ของไข้หวัดใหญ่ในคลังผู้ผลิตยังไม่สามารถดำเนินการได้ เนื่องจากสถานการณ์การแพร่ระบาดของโรคติดเชื้อไวรัสโคโรนา 2019 (โควิด-19) ทั่วโลก ทำให้ไทยต้องจัดหาวัคซีนรองรับสถานการณ์ดังกล่าวเพื่อใช้ในการควบคุมป้องกันโรค โดยขยายกรอบการจัดหาวัคซีนโควิด-19 เป็นจำนวน 120 ล้านโดส (จากเดิม 103.5 ล้านโดส) เพื่อให้มีวัคซีนเพียงพอ


5. ข้อมูลชนิดและปริมาณความต้องการรายวัคซีนที่จำเป็นในแผนงานสร้างเสริมภูมิคุ้มกันโรคและวัคซีนที่ใช้ตอบโต้การระบาด
ในปีงบประมาณ พ.ศ. 2563-2564 สถาบันวัคซีนแห่งชาติ (สวช.) ได้นำเทคโนโลยีดิจิทัลมาใช้ในการพัฒนาระบบข้อมูลและบริหารจัดการวัคซีน เพื่อใช้ประโยชน์ในการสนับสนุนข้อมูลประกอบการตัดสินใจเชิงนโยบายเกี่ยวกับการวิจัยพัฒนา การผลิต และการสร้างเสริมภูมิคุ้มกันโรคของประเทศ เพื่อให้การดำเนินงานเป็นไปอย่างต่อเนื่อง ในปีงบประมาณ พ.ศ. 2565 สวช. ได้วางแผนพัฒนาและปรับปรุงระบบข้อมูลและบริหารจัดการวัคซีน รวมทั้งพัฒนาเครื่องมือการวิเคราะห์และสังเคราะห์ข้อมูลที่ช่วยในการแก้ปัญหาให้ข้อมูลมีคุณภาพ มีความน่าเชื่อถือ และสามารถนำไปประยุกต์ใช้ในการตัดสินใจในเชิงนโยบายได้อย่างเหมาะสมและมีประสิทธิภาพยิ่งขึ้น สำหรับการพัฒนาระบบเฝ้าระวังสอบสวนอาการภายหลังได้รับการสร้างภูมิคุ้มกันโรค ได้ดำเนินการแล้วเสร็จเมื่อปีงบประมาณ พ.ศ. 2564 โดยได้บูรณาการระบบดังกล่าวเข้ากับระบบงานเฝ้าระวังเหตุการณ์ไม่พึงประสงค์ภายหลังได้รับการสร้างเสริมภูมิคุ้มกันโรค จึงทำให้ไม่มีแผนการดำเนินงานในปีงบประมาณ พ.ศ. 2565


ยุทธศาสตร์ที่ 2 ส่งสริม สนับสนุนการวิจัยพัฒณา และการผลิตวัคซีนรองรับความต้องการในการป้องกันโรคของประเทศเป็นการสร้างศักยภาพการพึ่งพาตนเองด้านวัคซีน โดยการส่งเสริมและสนับสนุนทุนในการวิจัยพัฒนาวัคซีนเป้าหมายและวัคซีนเพื่อตอบโต้การระบาด เพื่อให้สามารถต่อยอดสู่การผลิตวัคซีนในระดับอุตสาหกรรมและสนับสนุนให้เกิดการพัฒนาหรือรับการถ่ายทอดเทคโนโลยีที่ทันสมัยในการผลิตวัคซีน


1. วัคซีนที่อยู่ระหว่างการวิจัยพัฒนา
ดำเนินการวิจัยพัฒนาวัคซีน เช่น วัคซีนป้องกันโรคไข้ซิกา4 ศูนย์วิจัยและพัฒนาวัคซีน สถาบันชีววิทยาศาสตร์โมเลกุล มหาวิทยาลัยมหิดล ได้ทำการทดสอบความเป็นพิษของวัคซีนในหนู พบว่า หนูที่ได้รับซิกาวัคซีนที่มีความเข้มข้นต่างกันจำนวน 3 ครั้ง มีความปลอดภัยดีและหนูทุกตัวมีภูมิคุ้มกันต่อไวรัสซิกา


2. วัคซีนที่ผลิตได้ในประเทศและได้รับการขึ้นทะเบียน
วัคซีนป้องกันไข้หวัดใหญ่ประจำฤดูกาลชนิด 3 สายพันธุ์ ที่ผลิตได้ตั้งแต่ต้นน้ำได้รับการขึ้นทะเบียน แต่การนำไปใช้ในกลุ่มอายุ 18-64 ปี ยังไม่บรรลุเป้าหมาย เนื่องจากผลการศึกษาที่แสดงถึงประสิทธิผลและการกระตุ้นระบบภูมิคุ้มกันภายหลังจากได้รับวัคซีน 360 วัน ยังไม่ชัดเจน รวมถึงหน่วยงานกำกับดูแลได้ให้ความสำคัญในการพิจารณาการดำเนินงานที่เกี่ยวข้องกับการวิจัยวัคซีนสำหรับโควิด-19 ก่อนเป็นอันดับแรก และวัคซีนป้องกันโรคมะเร็งปากมดลูกที่ได้รับการถ่ายทอดเทคโนโลยีได้รับการขึ้นทะเบียนและการเฝ้าระวังความปลอดภัยการใช้วัคซีนหลังจากออกสู่ตลาดยังไม่บรรลุเป้าหมาย เนื่องจากข้อมูลด้านความต้องการวัคซีนระดับโลกที่มีความเปลี่ยนแปลงอาจส่งผลต่อแนวทางการวางแผนดำเนินการ จึงจำเป็นต้องมีการทบทวนแนวทางความร่วมมือและความเป็นไปได้ของการถ่ายทอดเทคโนโลยีการผลิตวัคซีนป้องกันโรคมะเร็งปากมดลูก


ยุทธศาสตร์ที่ 3 ส่งเสริม สนับสนุนอุตสาหกรรมวัคซีนภายในประเทศให้มีความเข้มแข็งและส่งออกได้เป็นการเสริมสร้างศักยภาพของอุตสาหกรรมวัคซีนของประเทศ โดยการแสวงหาและส่งเสริมความร่วมมือระหว่างภาครัฐและเอกชนทั้งในประเทศและต่างประเทศ รวมทั้งการกำหนดนโยบาย มาตรการ หรือระเบียบปฏิบัติที่สนับสนุนให้เกิดการลงทุน


1. มาตรการสนับสนุนอุตสาหกรรมวัคซีนในประเทศ
			 
- ยังไม่สามารถกำหนดหรือออกมาตรการส่งเสริมด้านสิทธิประโยชน์ในการลงทุนและด้านภาษีแก่ผู้ผลิตวัคซีนเพิ่มเติมได้ อย่างไรก็ตาม สวช. ได้ดำเนินการตามระเบียบคณะกรรมการวัคซีนแห่งชาติว่าด้วยหลักเกณฑ์การคัดเลือกและวิธีการจัดซื้อยาที่เป็นวัคซีนที่รัฐต้องการส่งเสริมและสนับสนุน พ.ศ. 2563 (ประกาศในราชกิจจานุเบกษาเมื่อวันที่ 14 สิงหาคม 2563 โดยประกาศผลการคัดเลือกรายชื่อที่เป็นวัคซีนซึ่งผลิตภายในประเทศและผู้ผลิตที่รัฐต้องการส่งเสริมและสนับสนุน ซึ่ง สวช. ได้มีการติดตามผลการจัดซื้อตามประกาศฯ ตั้งแต่ปีงบประมาณ พ.ศ. 2564 และติดตามต่อเนื่องในปีงบประมาณ พ.ศ. 2565 พบว่า ผู้ผลิตสามารถจำหน่ายวัคซีนได้ตามที่ได้รับการส่งเสริมหรือสนับสนุน
			- มาตรการสนับสนุนที่เอื้อต่อการผลิตวัคซีนสัตว์สู่คน โดยวิจัยและพัฒนาวัคซีนป้องกันโรคพิษสุนัขบ้าชนิดเชื้อตายในเซลล์เพาะเลี้ยงสำหรับคนยังอยู่ในห้องปฏิบัติการจึงยังไม่มีกำหนดมาตรการสนับสนุนที่เอื้อต่อการผลิตวัคซีนสัตว์สู่คนให้ได้รับรองมาตรฐานที่ชัดเจน


2. มูลค่ารวมการลงทุนในอุตสาหกรรมการผลิตและส่งออกวัคซีนระหว่างหน่วยงานภาครัฐและเอกชน
เกิดความร่วมมือระหว่างหน่วยงานภาครัฐและเอกชนในการร่วมลงทุนวิจัยพัฒนาและผลิตวัคซีนโควิด-19 โดย สวช. ได้สนับสนุนโครงการการศึกษาความปลอดภัย (Safety) ความสามารถในการกระตุ้นภูมิคุ้มกัน (Immunogenicity) และประสิทธิภาพ (Vaccine Efficiency) ของแคนดิเดตซับยูนิตวัคซีน สำหรับป้องกันโควิด-19 ที่ใช้พืชเป็นแหล่งผลิตในมนุษย์ระยะ 2A ภายใต้วงเงิน 211 ล้านบาท5


ยุทธศาสตร์ที่ 4 พัฒนาองค์กรด้านวัคซีนของประเทศให้เข้มแข็งและบริหารจัดการทรัพยากรวัคซีนของประเทศให้มีคุณภาพและเพียงพอ เช่น การให้ความสำคัญกับการผลิต การพัฒนา และการรักษาบุคลากรในสาขาที่จำเป็นและขาดแคลนให้เพียงพอ รวมทั้งการพัฒนาและบริหารจัดการโครงสร้างพื้นฐานให้ได้มาตรฐานสากล


1. จำนวนบุคลากรและผู้เชี่ยวชาญด้านวัคซีนมีเพียงพอ
เนื่องจากสถานการณ์การแพร่ระบาดของโควิด-19 ยังคงเกิดขึ้นอย่างต่อเนื่องส่งผลให้ต้องปรับเปลี่ยนรูปแบบการจัดกิจกรรมการพัฒนาศักยภาพบุคลากรมาเป็นการอบรมออนไลน์ ประกอบกับหน่วยงานต่าง ๆ ที่เกี่ยวข้องด้านวัคซีนต้องวางแผนรับมือตอบโต้สถานการณ์ดังกล่าว ส่งผลให้ไม่สามารถดำเนินโครงการพัฒนาบุคลากรได้


2. โครงสร้างพื้นฐานด้านวัคซีนได้รับการพัฒนาเพื่อให้ได้มาตรฐานสากล
ศูนย์สัตว์ทดลองแห่งชาติ มหาวิทยาลัยมหิดลสามารถรักษาระบบมาตรฐานสัตว์ทดลองสากล6 (Association for Assessment and Accreditation of Laboratory Animal Care International: AAALAC) และ ISO9001 ในการผลิตสัตว์ทดลอง (หนูเมาส์ จำนวน 80,737 ตัว/ปี หนูตะเภา จำนวน 6,107 ตัว/ปี และกระต่าย 1,134 ตัว/ปี) ที่มีคุณภาพมาตรฐานเพื่อบริการให้แก่นักวิจัยและนักวิทยาศาสตร์ได้ สำหรับการพัฒนาห้องปฏิบัติการสัตว์ทดลองสู่มาตรฐาน OECD Good Laboratory Practice (OECD GLP)7 และ AAALAC เพื่อทดสอบและตรวจสอบคุณภาพวัคซีนในสัตว์ทดลองและการเตรียมความพร้อมโรงงานผลิตวัคซีนระดับกึ่งอุตสาหกรรม โดยใช้โรงงานต้นแบบผลิตยาชีววัตถุแห่งชาติ ซึ่งเป็นความร่วมมือระหว่างมหาวิทยาลัยเทคโนโลยีพระจอมเกล้าธนบุรีและสำนักงานพัฒนาวิทยาศาสตร์และเทคโนโลยีแห่งชาติ (สวทช.) เพื่อให้ประเทศมีโครงสร้างพื้นฐานรองรับการผลิตวัคซีนโควิด-19 หรือการระบาดของเชื้ออุบัติใหม่ ไม่สามารถดำเนินการได้ เนื่องจากไม่มีงบประมาณสนับสนุน


3. เครือข่ายศูนย์ทรัพยากรชีวภาพทางการแพทย์เพื่อการวิจัยด้านวัคซีน
ดำเนินการสร้างความร่วมมือให้เกิดการจัดตั้งเครือข่ายทรัพยากรชีวภาพฯ มาตั้งแต่ปี 2562 โดยได้จัดทำแนวทางมาตรฐานในการปฏิบัติเพื่อเก็บรักษาและใช้บริการชีววัสดุของศูนย์ชีววัสดุประเทศไทย8 เพื่อเป็นมาตรฐานการจับเก็บและการให้บริการ อีกทั้งในปี 2563 ได้มีการขยายเครือข่ายทรัพยากรชีวภาพฯ สู่สถาบันการศึกษาและองค์กรต่าง ๆ สำหรับปีงบประมาณ พ.ศ. 2564 และปีงบประมาณ พ.ศ. 2565 การบริหารจัดการเครือข่ายศูนย์ทรัพยากรชีวภาพฯ เพื่อการวิจัยและพัฒนาวัคซีน ไม่สามารถดำเนินการได้ เนื่องจากไม่ได้รับงบประมาณสนับสนุน


ยุทธศาสตร์ที่ 5 เสริมสร้างขีดความสามารถขององค์กรภาคีเครือข่ายด้านวัคซีนของประเทศ โดยให้ความสำคัญกับการสนับสนุน ส่งเสริมความร่วมมือระหว่างหน่วยงานทั้งภาครัฐและเอกชนทั้งในและต่างประเทศให้สามารถดำเนินการวิจัยพัฒนาและผลิตวัคซีนทั้งระบบได้อย่างมีประสิทธิภาพเพื่อรองรับความจำเป็นด้านสุขภาพ เศรษฐกิจ และความมั่นคงของชาติ


ความร่วมมือขององค์กรภาคีเครือข่ายภาครัฐและเอกชนทั้งในและต่างประเทศ
ในปี 2565 เกิดความร่วมมือระหว่างรัฐกับเอกชนในการร่วมลงทุนในการวิจัยพัฒนาและผลิตวัคซีนโควิด-19 ได้แก่ โครงการการศึกษาความปลอดภัย (Safety) ความสามารถในการกระตุ้นภูมิคุ้มกัน (Immunogenicity) และประสิทธิภาพ (Vaccine Efficiency) ของแคนดิเดตซับยูนิตวัคซีน สำหรับป้องกันโควิด-19 ที่ใช้พืชเป็นแหล่งผลิตในมนุษย์ระยะ 2A และมีการบูรณาการงบประมาณระหว่าง สวช. และสำนักงานการวิจัยแห่งชาติในการสนับสนุนการวิจัยพัฒนาวัคซีนโควิด-19 เช่น โครงการศึกษาความปลอดภัยและระดับภูมิคุ้มกันต่อไวรัส SARS CoV29 จากวัคซีน mRNA ในเด็กวัยรุ่นไทย และโครงการการศึกษาภูมิคุ้มกันหลังการได้รับวัคซีนโควิด-19 ชนิด mRNA ในเด็กไทยอายุ 5-11 ปี ที่เคยติดเชื้อโควิด-19


 
 
 



                   2. ปัญหา/อุปสรรคที่ส่งผลกระทบต่อการดำเนินงานและข้อเสนอแนะในการดำเนินงานด้านวัคซีน สรุปได้ ดังนี้
                       2.1 ปัจจัยภายนอก



สถานการณ์
ปัญหาและอุปสรรค


การแพร่ระบาดของ โควิด-19 ตั้งแต่ปลายปี 2562 จนถึงปัจจุบัน
- หน่วยงานที่เกี่ยวข้องต้องระดมทรัพยากรต่าง ๆ เพื่อตอบโต้การระบาด เช่น งานเฝ้าระวังโรค งานสอบสวนโรค การวางแผนการจัดหา จัดสรร และให้บริการวัคซีนโควิด-19 รวมทั้งการวิจัยและพัฒนาวัคซีนโควิด-19 ทำให้การดำเนินงานประจำหรืองานพื้นฐานต้องล่าช้าออกไป ตั้งแต่ปี 2563 ส่งผลต่อเนื่องถึงปี 2565 มีการเลื่อนหรือยกเลิกการดำเนินงานในบางกิจกรรม เช่น การเลื่อนหรือยกเลิกการนัดหมายให้บริการวัคซีน ทำให้การรายงานผลความครอบคลุมการได้รับวัคซีนไม่ครบถ้วน


- เจ้าหน้าที่ที่ปฏิบัติงานไม่สามารถเข้าปฏิบัติงานได้เป็นระยะเวลาหนึ่ง หน่วยงานวิจัยบางแห่งมีการปิดสถานที่ รวมถึงการลดจำนวนผู้เข้าปฏิบัติงานตามมาตรการลดความเสี่ยงในการแพร่ระบาดของโควิด-19


- การให้บริการวัคซีนล่าช้าในบางพื้นที่ เนื่องจากบุคลากรและสถานที่ปฏิบัติการมีจำกัด


- โครงการส่วนใหญ่ไม่ได้รับงบประมาณในการดำเนินงานและบางโครงการได้รับงบประมาณไม่เพียงพอ เนื่องจากหน่วยงานต้องปรับแผนการดำเนินงานรองรับสถานการณ์การระบาดของโควิด-19


ข้อเสนอแนะ : ควรมีแผนรองรับสถานการณ์การระบาดให้มีความเหมาะสม เพื่อให้สามารถบรรลุวัตถุประสงค์ตามนโยบายและแผนยุทธศาสตร์ฯ ได้



                   2.2 ปัจจัยภายใน



ด้าน
ปัญหาและอุปสรรค


1. การบริหารจัดการ
- วัคซีนเป้าหมายที่ถูกจัดลำดับความสำคัญเพื่อพิจารณาบรรจุในแผนงานสร้างเสริมภูมิคุ้มกันโรคยังไม่ถูกผลักดันให้บรรจุได้ตามแผนอย่างชัดเจนเป็นรูปธรรม เนื่องจากมีกระบวนการที่ซับซ้อนและใช้ระยะเวลานาน


ข้อเสนอแนะ : พิจารณาจัดลำดับความสำคัญของวัคซีนเป้าหมายที่ควรมุ่งส่งเสริมและสนับสนุน รวมทั้งแนวทางการสนับสนุนโครงการอย่างเป็นรูปธรรม ทั้งด้านบุคลากร หรือโครงสร้างพื้นฐานอื่น ๆ


2. งบประมาณ
การได้รับงบประมาณล่าช้า กรณีโครงการที่ได้รับงบประมาณจากแหล่งทุนต่าง ๆ ส่งผลต่อการเบิกจ่ายงบประมาณ และกระทบกับแผนการดำเนินงาน


ข้อเสนอแนะ : ควรมีหน่วยงานกลางในการประสานการยื่นขอรับงบประมาณจากแหล่งงบประมาณต่าง ๆ หรือจัดสรรงบประมาณให้โดยตรง กรณีหน่วยงานได้รับงบประมาณไม่เพียงพอต่อการดำเนินงานอาจพิจารณาปรับกิจกรรมให้สอดคล้องกับงบประมาณที่ได้รับ หรือขับเคลื่อนการดำเนินงานร่วมกับหน่วยงานอื่นเพื่อให้สามารถดำเนินการต่อไปได้ และกรณีที่ไม่ได้รับการจัดสรรงบประมาณ ควรพิจารณางบประมาณสนับสนุนจากแหล่งอื่น เช่น งบเงินหมุนเวียน เงินรายได้ และงบเงินกู้ ทั้งนี้ การบริหารจัดการเงินทุนวิจัยต้องมีประสิทธิภาพ รวดเร็ว และโปร่งใส


3. บุคลากร
จำนวนบุคลากรไม่เพียงพอ ขาดแคลนบุคลากรที่มีความเชี่ยวชาญและประสบการณ์ เช่น การขยายวิธีการทดสอบและเพิ่มศักยภาพในการตรวจสอบคุณภาพวัคซีนในสัตว์ทดลองและด้านการผลิตวัคซีน รวมถึงการเกษียณอายุราชการโดยไม่มีการสอนงานหรือถ่ายทอดงาน


ข้อเสนอแนะ : ส่งเสริมให้บุคลากรได้รับการฝึกอบรม ฝึกงาน และศึกษาจากหน่วยงานที่ได้รับการรับรองมาตรฐานอย่างสม่ำเสมอและต่อเนื่องทั้งด้านทฤษฎีและปฏิบัติ และควรวางแผนการสอนงานหรือถ่ายทอดงาน ในกรณีที่จะมีผู้เกษียณอายุราชการ


4. เทคโนโลยี
สถานบริการบางพื้นที่ไม่มีข้อมูลการรับวัคซีนของผู้รับบริการนอกพื้นที่ในระบบ รวมถึงระบบข้อมูลและบริหารจัดการวัคซีนใช้ระยะเวลาในการสืบค้นข้อมูลนาน


ข้อเสนอแนะ : ควรมีการอัปเดตฐานข้อมูลในการสร้างเสริมภูมิคุ้มกันโรคอย่างสม่ำเสมอ เพื่อให้การกำกับติดตามผลการดำเนินงานเป็นไปอย่างมีประสิทธิภาพ


5. วัสดุอุปกรณ์
เครื่องจักร/เครื่องมือมีอายุการใช้งานยาวนาน มีการชำรุดและซ่อมแซมหลายครั้งและกรงเลี้ยงสัตว์ทดลองมีจำนวนไม่เพียงพอ ต้องนำกรงที่มีอยู่เดิมมาปรับปรุงแก้ไขเพื่อให้สามารถใช้งานได้ชั่วคราว


ข้อเสนอแนะ : ควรบริหารจัดการให้มีวัสดุอุปกรณ์ให้เพียงพอต่อการดำเนินการ ทั้งการจัดซื้อใหม่ จัดซื้อเพิ่มและจัดซื้อทดแทนของเดิมที่ชำรุด โดยจัดหางบประมาณสนับสนุนอย่างเพียงพอและต่อเนื่อง


6. การสื่อสาร
เจ้าหน้าที่ขาดทักษะในการสื่อสารเพื่อให้กลุ่มเป้าหมายเข้าใจและยอมรับการได้รับวัคซีน เช่น ผู้ปกครองมีความกังวลในการฉีดวัคซีนหลายเข็มและมีความรู้ความเข้าใจในเรื่องวัคซีนไม่ครบถ้วน


ข้อเสนอแนะ : เพิ่มพูนความรู้ใหม่ ๆ ที่จำเป็นต่อการปฏิบัติงานและพัฒนาทักษะการสื่อสารให้กับเจ้าหน้าที่ รวมทั้งผลิตสื่อสำหรับประชาสัมพันธ์เพื่อให้เห็นถึงความสำคัญต่อการเข้ารับวัคซีน



 
______________________
1คณะรัฐมนตรีมีมติ (3 มีนาคม 2563) เห็นชอบร่างนโยบายและแผนยุทธศาสตร์ความมั่นคงด้านวัคชีนแห่งชาติ พ.ศ. 2563-2565 ภายใต้กรอบงบประมาณ 11,078.95 ล้านบาท ตามที่กระทรวงสาธารณสุข (สธ.) เสนอ ต่อมาคณะรัฐมนตรีมีมติ (22 มีนาคม 2565) เห็นชอบร่างนโยบายและแผนยุทธศาสตร์ความมั่นคงด้านวัคซีนแห่งชาติ พ.ศ. 2566-2570 ภายใต้กรอบงบประมาณ 14,326.54 ล้านบาท ตามที่ สธ. เสนอ (ปรับยุทธศาสตร์จาก 5 ยุทธศาสตร์ เป็น 4  ยุทธศาสตร์ โดยยุบรวมยุทธศาสตร์ที่ 2 และ 3 เข้าด้วยกัน)
2วัคซีนพื้นฐาน เช่น วัคซีนป้องกันวัณโรค (BCG) วัคซีนป้องกันโรคไวรัสตับอักเสบปี (HBV) วัคซีนป้องกันโรคคอตีบ-บาดทะยัก-ไอกรน (DTP) วัคซีนป้องกันโรคเยื่อหุ้มสมองอักเสบ (Hib) วัคซีนป้องกันโรคโปลิโอชนิดรับประทาน (OPV)  วัคซีนป้องกันโรคไข้สมองอักเสบ (JE) วัคซีนป้องกันโรคมะเร็งปากมดลูก (HPV) วัคซีนป้องกันโรคคอตีบ-บาดทะยัก (dT) และวัคซีนโรต้า (วัคซีนป้องกันโรคอุจจาระร่วงจากไวรัสโรต้าในเด็กเล็ก)
3โรคหัดกับโรคหัดเยอรมันไม่ใช่โรคเดียวกัน โดยโรคหัดเกิดจากเชื้อไวรัสรูบิโอลา ซึ่งพบมากในน้ำลายของผู้เป็นโรคหัด  ติดต่อได้ง่ายและรวดเร็วมาก ผ่านการไอ จาม หายใจรดกัน หรือใช้สิ่งของร่วมกัน โดยเกิดได้กับทุกอายุและพบบ่อยในเด็กที่อายุระหว่าง 2-14 ปี ส่วนใหญ่หายได้เองและเกิดโรคแทรกซ้อนน้อย ส่วนโรคหัดเยอรมันเกิดจากเชื้อไวรัสรูเบลล่ามักพบการระบาดในโรงเรียน สถานที่ทำงาน ติดต่อกันได้โดยการไอ จาม หรือสัมผัสน้ำมูกน้ำลายที่มีเชื้ออยู่โดยเชื้อนี้อยู่ในร่างกายได้ถึง 1 ปี เมื่อติดเชื้อจะใช้เวลา 14-21 วัน จึงเริ่มเกิดอาการ สำหรับทารกถ้าติดเชื้อตั้งแต่อยู่ในครรภ์มีโอกาสที่อวัยวะต่าง ๆ จะผิดปกติได้ตั้งแต่กำเนิด
4โรคไข้ซิกาเป็นโรคที่เกิดจากไวรัสซิกาโดยมียุงลายเป็นพาหะ มีอาการคล้ายไข้เลือดออก ขณะนี้ยังไม่พบรายงานการติดเชื้อในไทยหรือประเทศเพื่อนบ้าน ไทยจึงอยู่ในระยะเฝ้าระวัง
5คณะรัฐมนตรีมีมติ (12 เมษายน 2565) อนุมัติและเห็นชอบโครงการการศึกษาความปลอดภัย (Safety) ความสามารถในการกระตุ้นภูมิคุ้มกัน (Immunogenicity) และประสิทธิภาพ (Vaccine Efficiency) ของแคนดิเดตชับยูนิตวัคซีนสำหรับป้องกันโควิด-19 ที่ใช้พืชเป็นแหล่งผลิตในมนุษย์ระยะ 2A กรอบวงเงิน 211 ล้านบาท ตามผลการพิจารณาของคณะกรรมการกลั่นกรองการใช้จ่ายเงินกู้ ตามมติคณะกรรมการกลั่นกรองการใช้จ่ายเงินกู้ ตามที่เลขาธิการสภาพัฒนาการเศรษฐกิจและสังคมแห่งชาติ ประธานกรรมการกลั่นกรองการใช้จ่ายเงินกู้เสนอ เพื่อเป็นการสร้างภูมิคุ้มกันและลดการระบาดของโควิด-19 ในไทย เป็นทางเลือกในการจัดหาวัคซีนโควิด-19 โดยไม่จำเป็นต้องพึ่งพาวัคซีนจากต่างประเทศ รวมถึงไทยมีความมั่นคงทางด้านสุขภาพมากขึ้น อุตสาหกรรมยาและวัคซีน รวมถึงหน่วยงานต่าง ๆ ได้รับการพัฒนาและเกิดองค์ความรู้ในการวิจัยและพัฒนาวัคซีนใหม่
6 ระบบมาตรฐานสัตว์ทดลองสากลเป็นการรับรองที่นำมาตรฐานด้านการเลี้ยงและการใช้สัตว์ทดลองซึ่งเป็นที่ยอมรับทั่วโลกมาพิจารณาร่วมกับกฎหมายและข้อกำหนดของประเทศที่ขอการรับรอง เช่น ไทยมีพระราชบัญญัติการใช้สัตว์ทดลองเพื่องานวิทยาศาสตร์ และจรรยาบรรณการใช้สัตว์ที่กำหนดโดย สวช. นอกจากนี้ ยังนำเอาข้อกำหนดสากลอื่นที่เกี่ยวข้อง เช่น ข้อกำหนดด้านอาชีวอนามัยและความปลอดภัยมาพิจารณาร่วมด้วย โดยมุ่งเน้นให้มีการดูแลและใช้สัตว์อย่างมีคุณธรรมตลอดเวลาการทดสอบหรือวิจัย
7 OECD GLP ระบบคุณภาพที่ช่วยจัดการห้องปฏิบัติการให้มีมาตรฐาน นิยมใช้ห้องปฏิบัติการที่เน้นทางด้านการทดสอบความปลอดภัยต่อสุขภาพและสิ่งแวดล้อมที่ไม่ได้ทดลองในมนุษย์
8 สวทช. จัดตั้งศูนย์ชีววัสดุประเทศไทย ซึ่งเป็นศูนย์กลางการให้บริการชีววัสดุประเภทต่าง ๆ เช่น จุลินทรีย์ สารพันธุกรรม เซลล์สัตว์ และเนื้อเยื่อพืช เพื่อการวิจัยประยุกต์ใช้ในอุตสาหกรรมต่าง ๆ เพื่อให้มีการเก็บรักษาและศึกษาวิจัยด้านการใช้ประโยชน์ชีววัสดุให้เหมาะสมกับความต้องการของอุตสาหกรรมทั้งระดับภูมิภาค ประเทศ และท้องถิ่น
9 ไวรัส SARS CoV2 เป็นไวรัสที่มีการอุบัติใหม่และสามารถก่อให้เกิดโควิด-19 ในมนุษย์ได้
 
12. เรื่อง รายงานผลการดำเนินการให้ความช่วยเหลือผู้ประสบอุทกภัยในช่วงฤดูฝน ปี 2565 ตามมติคณะรัฐมนตรี เมื่อวันที่ 29 พฤศจิกายน 2565 วันที่ 21 กุมภาพันธ์ 2566 และวันที่ 28 กุมภาพันธ์ 2566
                   คณะรัฐมนตรีมีมติรับทราบรายงานผลการดำเนินการให้ความช่วยเหลือผู้ประสบอุทกภัยในช่วงฤดูฝน ปี 2565 ตามมติคณะรัฐมนตรี เมื่อวันที่ 29 พฤศจิกายน 2565 วันที่ 21 กุมภาพันธ์ 2566 และวันที่  28 กุมภาพันธ์ 2566 ตามที่กระทรวงมหาดไทยเสนอ ดังนี้
                   สาระสำคัญ
                   ผลการดำเนินการให้ความช่วยเหลือผู้ประสบอุทกภัยในช่วงฤดูฝน ปี 2565 ตามมติคณะรัฐมนตรี เมื่อวันที่ 29 พฤศจิกายน 2565 วันที่ 21 กุมภาพันธ์ 2566 และวันที่ 28 กุมภาพันธ์ 2566 ดังนี้ (ข้อมูล ณ วันที่        28 เมษายน 2566)
                   1. การจ่ายเงินช่วยเหลือผู้ประสบอุทกภัยในช่วงฤดูฝน ปี 2565 มีผู้ประสบภัยได้รับการช่วยเหลือ รวมจำนวนทั้งสิ้น 894,321 ครัวเรือน รวมจำนวนเงินทั้งสิ้น 5,225,829,000 บาท คงเหลืองบประมาณ 1,032,711,000 บาท มีรายละเอียดดังนี้
                             1.1 ตามมติคณะรัฐมนตรี เมื่อวันที่ 29 พฤศจิกายน 2565 และวันที่ 21 กุมภาพันธ์ 2566 กรมป้องกันและบรรเทาสาธารณภัยได้ส่งบัญชีรายชื่อครัวเรือนที่ขอรับความช่วยเหลือให้ธนาคารออมสินและได้โอนจ่ายเงินให้แก่ผู้ประสบภัย ในพื้นที่กรุงเทพมหานคร และจังหวัด 56 จังหวัด มีผู้ประสบภัยได้รับการช่วยเหลือ รวมจำนวน 579,349 ครัวเรือน จำนวนเงิน 3,649,089,000 บาท
                             1.2 ตามมติคณะรัฐมนตรี เมื่อวันที่ 28 กุมภาพันธ์ 2566 กรมป้องกันและบรรเทาสาธารณภัยได้ส่งบัญชีรายชื่อครัวเรือนที่ขอรับความช่วยเหลือให้ธนาคารออมสินและได้โอนจ่ายเงินให้แก่ผู้ประสบภัย ในพื้นที่ 13 จังหวัด มีผู้ประสบภัยได้รับการช่วยเหลือ รวมจำนวน 314,972 ครัวเรือน จำนวนเงิน 1,576,740,000 บาท
                   2. ปัญหาอุปสรรค
                             2.1 การตรวจสอบข้อมูลในการให้ความช่วยเหลือจะต้องตรวจสอบข้อมูลผู้ประสบภัยที่ขอรับความช่วยเหลือตามหลักเกณฑ์ฯ ที่กำหนด โดยองค์กรปกครองส่วนท้องถิ่นจะต้องรับรองผู้ประสบภัยที่ขอรับความช่วยเหลือให้อำเภอ และจังหวัดยืนยันรับรองข้อมูลให้กรมป้องกันและบรรเทาสาธารณภัยและให้กรมการปกครองตรวจสอบสถานะของผู้ประสบภัย เพื่อให้ธนาคารออมสินจ่ายเงินให้แก่ผู้ประสบภัย ทำให้การจ่ายเงินช่วยเหลือฯ ในบางรายเกิดความล่าช้า
                             2.2 การพิจารณาตรวจสอบและรับรองผู้ประสบภัย จะต้องพิจารณาจากข้อเท็จจริงในพื้นที่โดยรอบคอบ อาทิ กรณีน้ำท่วมขังที่พักอาศัยประจำจะต้องมีขอบเขตการพิจารณาที่ชัดเจน เพื่อให้การช่วยเหลือฯ ครอบคลุมในทุกพื้นที่ และเป็นธรรม
                             2.3 ในบางกรณีไม่สามารถโอนเงินให้แก่ผู้ประสบภัยได้ อาทิ
                                      (1) ไม่ผ่านการตรวจสอบข้อมูลสถานะบุคคลของกรมการปกครองด้วยผู้ยื่นคำร้องได้เสียชีวิตก่อนการตรวจสอบสถานะบุคคลของกรมการปกครอง
                                      (2) ไม่สามารถโอนเงินผ่านระบบพร้อมเพย์ (PromptPay) ได้ เนื่องจากผู้ยื่นคำร้องไม่ประสงค์ลงทะเบียนพร้อมเพย์กับหมายเลขประจำตัวประชาชน บัญชีพร้อมเพย์ของผู้ยื่นคำร้องมีสถานะบัญชีไม่เคลื่อนไหว หรือบัญชีพร้อมเพย์ของผู้ยื่นคำร้องถูกปิดบัญชีไปแล้ว
                   การดำเนินการช่วยเหลือผู้ประสบอุทกภัยในช่วงฤดูฝน ปี 2565 ตามมติคณะรัฐมนตรี เมื่อวันที่      29 พฤศจิกายน 2565 วันที่ 21 กุมภาพันธ์ 2566 และวันที่ 28 กุมภาพันธ์ 2566 ได้ดำเนินการเสร็จสิ้นเป็นที่เรียบร้อยแล้ว ทั้งนี้ กรมป้องกันและบรรเทาสาธารณภัยได้ส่งคืนงบประมาณเหลือจ่ายจากการดำเนินงาน จำนวนเงิน 1,032,711,000 บาท คืนสำนักงบประมาณ เพื่อดำเนินการในส่วนที่เกี่ยวข้องต่อไปแล้ว
 
13. เรื่อง มติการประชุมคณะกรรมการนโยบายยานยนต์ไฟฟ้าแห่งชาติ ครั้งที่ 3/2565
                    คณะรัฐมนตรีรับทราบผลการประชุมคณะกรรมการนโยบายยานยนต์ไฟฟ้าแห่งชาติ ครั้งที่ 3/2565 เรื่อง การพิจารณาให้สิทธิตามมาตรการสนับสนุนการใช้ยานยนต์ไฟฟ้า ประเภทรถยนต์และรถจักรยานยนต์ ตามที่คณะกรรมการนโยบายยานยนต์ไฟฟ้าแห่งชาติเสนอ ดังนี้
สาระสำคัญ
                   การประชุมคณะกรรมการนโยบายยานยนต์ไฟฟ้าแห่งชาติ ครั้งที่ 3/2565 เมื่อวันที่ 22 กันยายน 2565 ที่ประชุมได้พิจารณาการให้สิทธิตามมาตรการสนับสนุนการใช้ยานยนต์ไฟฟ้า ประเภทรถยนต์และรถจักรยานยนต์ และมีมติเห็นชอบให้เสนอคณะรัฐมนตรีทบทวนมติคณะรัฐมนตรี เมื่อวันที่ 15 กุมภาพันธ์ 2565 ดังนี้
                   (1) กำหนดให้กรณีนำเข้ารถยนต์นั่งหรือรถยนต์โดยสารที่มีที่นั่งไม่เกิน 10 คน ประเภท BEV ที่มีราคาขายปลีกแนะนำไม่เกิน 2 ล้านบาท และมีขนาดความจุแบตเตอรี่ตั้งแต่ 10 กิโลวัตต์ชั่วโมง (kWh) ขึ้นไป ต้องผลิตรถยนต์นั่งหรือรถยนต์โดยสารที่มีที่นั่งไม่เกิน 10 คน หรือรถยนต์กระบะ ประเภท BEV รุ่นใดก็ได้ เพื่อชดเชยการนำเข้า
                   (2) กรณีนำเข้ารถยนต์นั่งหรือรถยนต์โดยสารที่มีที่นั่งไม่เกิน 10 คน ประเภท BEV  ที่มีราคาขายปลีกแนะนำมากกว่า 2 ล้านบาท แต่ไม่เกิน 7 ล้านบาท และมีขนาดความจุแบตเตอรี่ตั้งแต่ 30 kWh ขึ้นไป ซึ่งกำหนดให้ต้องผลิตชดเชยรุ่นใดรุ่นหนึ่งที่ได้นำเข้า หากมีกรณีที่ผู้ขอรับสิทธิได้นำเข้ารถยนต์รุ่นที่ได้รับสิทธิและผลิตชดเชยรุ่นเดียวกับรถยนต์ที่ได้นำเข้าและได้รับสิทธิ์ แม้จะมีเลขซีรีส์ที่แตกต่างกัน ถือเป็นการผลิตชดเชยรถยนต์รุ่นเดียวกับรถยนต์ที่ได้รับสิทธิ
 



ต่างประเทศ



14.  เรื่อง ผลการประชุมรัฐมนตรีเศรษฐกิจอาเซียนอย่างไม่เป็นทางการ [ASEAN Economic Ministers
(AEM) Retreat] ครั้งที่ 29 และการประชุมที่เกี่ยวข้อง 
                   คณะรัฐมนตรีรับทราบตามที่กระทรวงพาณิชย์ (พณ.) เสนอ ผลการประชุมรัฐมนตรีเศรษฐกิจอาเซียนอย่างไม่เป็นทางการ [ASEAN Economic Ministers (AEM) Retreat] ครั้งที่ 29 และการประชุมที่เกี่ยวข้อง เมื่อวันที่ 21-22 มีนาคม 2566 ณ์ เมืองมาเกอลัง สาธารณรัฐอินโดนีเซีย โดยมีรองปลัดกระทรวงพาณิชย์ (นายวันชัย วราวิทย์) เป็นผู้แทนเข้าร่วมการประชุม สรุปสาระสำคัญได้ ดังนี้
                   1. การประชุม AEM Retreat ครั้งที่ 29 มีผลการประชุมที่สำคัญ ดังนี้




ประเด็นการประชุม
ผลการประชุม เช่น


(1) ประเด็นสำคัญด้านเศรษฐกิจที่อินโดนีเซียในฐานะประรานอาเซียนผลักดันให้บรรลุผลสำเร็จในปี 2566
เห็นชอบประเด็นสำคัญด้านเศรษฐกิจ รวม 16 ประเด็น โดยมีประเด็นที่อยู่ภายใต้การกำกับดูแลของ AEM จำนวน 7 ประเด็น เช่น การอำนวยความสะดวกด้านการบริการของอาเซียนโดยมุ่งลดอุปสรรคทางการค้าและการลงทุนด้านบริการ การยกระดับความตกลงการค้าเสรี (Free Trade Area: FTA) อาเซียน-ออสเตรเลีย-นิวซีแลนด์ โดยมุ่งปรับปรุงความตกลงให้มีความทันสมัยสอดคล้องกับรูปแบบการค้ายุคใหม่ และการเสริมสร้าง
			ความร่วมมือด้านอุตสาหกรรมในอาเซียน


(2) มาตรการสำคัญที่ต้องดำเนินการในปี 2566
เห็นชอบมาตรการสำคัญ จำนวน 48 มาตรการ (จากทั้งหมด 111 มาตรการ) และมอบหมายให้องค์กรรายสาขาภายใต้ประชาคมเศรษฐกิจอาเซียนดำเนินการให้เสร็จภายในปี 2566 เช่น แผนการดำเนินงานของความตกลงการค้าบริการอาเซียน (ASEAN Trade in Goods Agreement: ATIGA) การศึกษากรอบความตกลงเศรษฐกิจดิจิทัลอาเซียน (ASEAN Digital Economy Framework Agreement: DEFA) การเจรจายกระดับความตกลง FTA อาเซียน-สาธารณรัฐประชาชนจีน และการศึกษาร่วมในการดำเนินความตกลง FTA อาเซียน-สาธารณรัฐเกาหลี


(3) การเจรจายกระดับความตกลง ATIGA
1) รับทราบการรายงานของคณะกรรมการเจรจายกระดับความตกลง ATIGA ซึ่งได้มีการยกระดับความตกลงฯ ในประเด็นต่าง ๆ เช่น การประติบัติเยี่ยงชาติที่ได้รับการอนุเคราะห์ยิ่ง โดยกำหนดให้ต้องให้สิทธิทางภาษีที่เท่าเทียมกันแก่สมาชิกอาเซียน รวมถึงประเด็นการค้าใหม่ ๆ เช่น การค้าและสิ่งแวดล้อม การส่งเสริมวิสาหกิจขนาดกลาง ขนาดย่อม และรายย่อย และการค้าไร้กระดาษ
			2) ขอให้คณะกรรมการฯ เร่งเจรจาตามแผนงานและรายงานผลสรุปความคืบหน้าอย่างมีนัยสำคัญในช่วงการประชุม AEM ครั้งที่ 55 ในเดือนสิงหาคม 2566


(4) กรอบความตกลง DEFA
1) รับทราบความคืบหน้าการศึกษากรอบความตกลง DEFA ซึ่งได้กำหนดแนวทางการดำเนินการเปลี่ยนแปลงสู่ความเป็นดิจิทัลอาเซียน และเร่งกระบวนการฟื้นตัวทางเศรษฐกิจภายหลังจากการแพร่ระบาดของโรคติดเชื่อไวรัสโคโรนา 2019 (โควิด-19) ทั้งนี้ อินโดนีเซียในฐานะประธานอาเซียนปี 2566 ได้กำหนดให้แถลงการณ์ของผู้นำในการจัดทำกรอบความตกลง DEFA เป็นผลลัพธ์สำคัญด้านเศรษฐกิจด้วย
			2) เร่งสรุปผลการศึกษาความเป็นไปได้ในการจัดทำกรอบความตกลง DEFA เพื่อให้มีการรับรองระหว่างการประชุม AEM ในเดือนสิงหาคม 2566 และสามารถเริ่มเจรจาได้ในปี 2566


(5) ยุทธศาสตร์อาเซียนเพื่อความเป็นกลางทางคาร์บอน (ASEAN Strategy for Carbon Neutrality)
1) รับทราบเอกสารแนวคิดเรื่องยุทธศาสตร์อาเซียนฯ ซึ่งจะอยู่บนหลักการ 6 ประการ ดังนี้
			          1.1) การจัดลำดับผลกระทบมุ่งเน้นไปที่ภาคอุตสาหกรรมที่มีการปล่อยคาร์บอนสูง
			          1.2) การเน้นความร่วมมือภายในภูมิภาค โดยคำนึงถึงความแตกต่างของแต่ละประเทศสมาชิก
			          1.3) การพัฒนาต่อยอดจากโครงการริเริ่มต่าง ๆ ที่มีอยู่ของอาเซียนเพื่อลดความซ้ำช้อนในการดำเนินการ
			          1.4) การดำเนินการที่สามารถปฏิบัติได้จริง
			          1.5) การครอบคลุมผู้มีส่วนได้ส่วนเสียของแต่ละประเทศสมาชิก
			          1.6) การมีส่วนร่วมของภาคเอกชน
			ทั้งนี้ จะเสนอให้ที่ประชุม AEM เห็นชอบในเดือนสิงหาคม 2566
			2) รับทราบผลการศึกษาการจัดทำยุทธศาสตร์ฯ มีวัตถุประสงค์เพื่อมุ่งสู่ความเป็นกลางทางคาร์บอน ซึ่งจะส่งผลให้มีการขยายตัวของผลิตภัณฑ์มวลรวมในประเทศ (Gross Domestic Product. GDP) และการดึงดูดการลงทุนจากต่างชาติ โดยจะมีการดำเนินการ เช่น การสำรวจจัดทำบัญชีคาร์บอนของภูมิภาค การพัฒนาแนวทางแก้ปัญหาโดยใช้กลไกตลาดเพื่อกระตุ้นการลดการปล่อยคาร์บอนอย่างมีประสิทธิภาพ และลงทุนในเทคโนโลยีลดการปล่อยคาร์บอน
			3) ขอให้ตั้งหน่วยประสานงานหลักของแต่ละประเทศเพื่อเป็นกลไกช่วยให้การดำเนินการจัดทำเผนยุทธศาสตร์ฯ เป็นไปอย่างมีประสิทธิภาพ


(6) การดำเนินงานตามแผนงานประชาคมเศรษฐกิจอาเซียน 2568 (Implementation of the AEC
			Blueprint 2025)
1) รับทราบการประเมินผลการดำเนินงานตามแผน AEC Blueprint ซึ่งครอบคลุมการดำเนินงาน เช่น การอำนวยความสะดวกทางการค้าและการเปิดเสรีบริการที่กว้างขึ้น การเสริมสร้างขีดความสามารถในการแข่งขัน และการเชื่อมโยงการขนส่งในภูมิภาคโดยมีความคืบหน้าการดำเนินงานร้อยละ 54
			2) เร่งรัดดำเนินการตาม AEC Blueprint 2025 เพื่อช่วยเพิ่มการค้าและการลงทุนภายในภูมิภาคให้ขยายตัวจาก 5.9 แสนล้านดอลลาร์สหรัฐในปี 2560 เป็น 1.2 ล้านล้านดอลลาร์สหรัฐ ภายในปี 2568


(7) การจัดลำดับความสำคัญในการจัดทำความตกลง FTA ของอาเซียน
1) รับทราบข้อเสนอของสำนักเลขาธิการอาเซียนเกี่ยวกับแนวทางการจัดลำดับความสำคัญของการเจรจา FTA ของอาเซียน เช่น ความตกลง ATIGA (จะเสร็จสิ้นในปี 2024) ความตกลง FTA อาเซียน-จีน (จะเสร็จสิ้นในปี 2025) และการทบทวนความตกลงหุ้นส่วนทางเศรษฐกิจระดับภูมิภาค (Regional Comprehensive Economic Partnership: RCEP) ในปี 2027
			2) เห็นชอบการเร่งเจรจาสรุปความตกลงฯ โดยเฉพาะความตกลง ATIGA ความตกลง FTA อาเซียน-จีน และเร่งรัดให้ความตกลง RCEP มีผลใช้บังคับกับทุกประเทศโดยเร็ว


(8) ความตกลง RCEP
1) รับทราบสถานะการมีผลใช้บังคับของความตกลง RCEP ตั้งแต่วันที่ 1 มกราคม 2565 ซึ่งมีผลใช้บังคับกับ 14 ประเทศ (เนอการาบรูไนดรุสซาลาม ราชอาณาจักรกัมพูชา สาธารณรัฐประชาธิปไตยประชาชนลาว สาธารณรัฐแห่งสหภาพเมียนมา สาธารณรัฐสิงคโปร์ ไทย สาธารณรัฐสังคมนิยมเวียดนาม จีน ญี่ปุ่น นิวซีแลนด์ เครือรัฐออสเตรเลีย เกาหลีใต้ มาเลเซีย และอินโดนีเซีย) ซึ่งขณะนี้ยังคงเหลือสาธารณรัฐฟิลิปปินส์ จึงขอให้ฟิลิปปินส์เร่งกระบวนการภายในหลังจากให้สัตยาบันความตกลง RCEP แล้ว เมื่อวันที่ 21 กุมภาพันธ์ 25661
			2) สนับสนุนการจัดตั้งหน่วยงานสนับสนุนเพื่อเป็นกลไกกำกับดูแลการดำเนินการภายใต้ความตกลง RCEP ให้เป็นไปอย่างมีประสิทธิภาพโดยเห็นว่าควรพิจารณาการจ่ายเงินสนับสนุนเท่ากันระหว่างอาเซียนร้อยละ 50 และประเทศคู่เจรจา ร้อยละ 50 ทั้งนี้ ในช่วง 1-2 ปีแรก ประเทศคู่เจรจาอาจสนับสนุนงบประมาณให้แก่กลุ่มประเทศพัฒนาน้อยที่สุด ได้แก่ ก้มพูชา ลาว และเมียนมา


(9) การเข้าเป็นสมาชิกอาเซียนของสาธารณรัฐประชาธิปไตย
			ติมอร์-เลสเต
รับทราบความคืบหน้าในการจัดทำแผนการดำเนินงานสำหรับการเข้าเป็นสมาชิกอาเซียนของติมอร์-เลสเต โดยจะเสนอให้ที่ประชุม AEM พิจารณาให้ความเห็นชอบในเดือนเมษายน 2566 ก่อนที่จะนำไปรวมกับ Roadmap ที่เสร็จสมบูรณ์เพื่อเสนอต่อที่ประชุมสุดยอดอาเซียน ครั้งที่ 42 ในเดือนพฤษภาคม 2566 เพื่อให้การรับรองต่อไป



 
                   2. การประชุมระหว่างรัฐมนตรีเศรษฐกิจอาเซียนกับสภาที่ปรึกษาธุรกิจอาเซียน (ASEAN Business Advisory Council: ASEAN-BAC) เป็นการสนับสนุนการดำเนินงานของภาคธุรกิจในประเด็นสำคัญ ปี 2566 ภายใต้ 5 ประเด็นหลัก ได้แก่ (1) การเปลี่ยนผ่านทางดิจิทัล (2) การพัฒนาที่ยั่งยืน (3) การรับมือกับความท้าทายด้านสาธารณสุข (4) ความมั่นคงทางอาหาร และ (5) การอำนวยความสะดวกทางการค้าและการลงทุน โดยเน้นการลดอุปสรรคทางการค้าใช้ประโยชน์จากความตกลง FTA ของอาเซียนที่มีอยู่ การใช้หนังสือรับรองถิ่นกำเนิดสินค้าในรูปแบบอิเล็กทรอนิกส์อย่างเต็มรูปแบบผ่านระบบการพัฒนาระบบศุลกากรอิเล็กทรอนิกส์ ณ จุดเดียว (ASEAN Single Window: ASW2) และการยกระดับมาตรฐานและประสานกฎระเบียบที่เกี่ยวกับแรงงานฝีมือ ทั้งนี้ มีโครงการที่จะดำเนินการในปี 2566 เช่น โครงการ ASEAN QR Code เพื่อสนับสนุนการชำระเงินด้วยระบบดิจิทัลในอาเซียน โครงการ Digital Lending Platform (P2P3) เพื่อจับคู่นักลงทุนกับผู้ยืม และโครงการ Carbon Center for Excellence เพื่อส่งเสริมกิจกรรมเกี่ยวกับการค้าคาร์บอน
________________________
1 ปัจจุบันฟิลิปปินส์ได้ให้สัตยาบันความตกลง RCEP แล้ว จะมีผลบังคับใช้วันที่ 2 มิถุนายน 2566
2 ระบบ ASW เป็นระบบอำนวยความสะดวกทางการค้าและการเคลื่อนย้ายสินค้า โดยการเชื่อมโยงระบบข้อมูลแบบบูรณาการระหว่างหน่วยงานภาครัฐและผู้ใช้ เช่น ผู้ประกอบธุรกรรมทางเศรษฐกิจ และผู้ให้บริการด้านขนส่งและโลจิสติกส์ประเทศสมาชิกอาเซียน
3 P2P Lending หรือ Peer-to-Peer Lending หมายถึง ธุรกรรมการกู้ยืมเงินระหว่างบุคคลทั่วไปผ่านแพลตฟอร์มออนไลน์
 
15. เรื่อง ขอความเห็นชอบร่างแถลงการณ์รัฐมนตรีการค้าเอเปคประจำปี 2566 และเอกสารที่เกี่ยวข้อง
                   คณะรัฐมนตรีมีมติเห็นชอบในหลักการต่อร่างแถลงการณ์รัฐมนตรีการค้าเอเปค ประจำปี 2566 และเอกสารที่เกี่ยวข้อง โดยหากมีความจำเป็นต้องปรับปรุงแก้ไขเอกสารดังกล่าวในส่วนที่ไม่ใช่สาระสำคัญหรือไม่ขัดต่อผลประโยชน์ของไทย ให้กระทรวงพาณิชย์ (พณ.) ดำเนินการได้โดยไม่ต้องนำเสนอคณะรัฐมนตรีเพื่อพิจารณาอีก รวมทั้งให้รัฐมนตรีว่าการกระทรวงพาณิชย์หรือผู้แทนที่ได้รับมอบหมายร่วมรับรองแถลงการณ์ฯ และเอกสารที่เกี่ยวข้องตามที่กระทรวงพาณิชย์ (พณ.) เสนอ
[สหรัฐอเมริกาในฐานะเจ้าภาพจัดการประชุมเอเปค ประจำปี 2566 (การประชุมผู้นำเขตเศรษฐกิจเอเปค ครั้งที่ 30) กำหนดให้มีการรับรองร่างแถลงการณ์ฯ และเอกสารที่เกี่ยวข้องโดยไม่มีการลงนาม ในวันที่ 26 พฤษภาคม 2566 ในการประชุมรัฐมนตรีการค้าเอเปค (Ministers Responsible for Trade Meeting: MRT) ณ เมืองดีทรอยต์ รัฐมิชิแกน สหรัฐอเมริกา]
                   สาระสำคัญ
                   เรื่องนี้กระทรวงพาณิชย์นำเสนอคณะรัฐมนตรีพิจารณาให้ความเห็นชอบในหลักการต่อร่างแถลงการณ์รัฐมนตรีการค้าเอเปคประจำ ปี 2566 และเอกสารที่เกี่ยวข้อง (ร่างหลักการทั่วไปที่ไม่มีผลผูกพันเรื่องบริการที่สนับสนุนการจัดเก็บขยะในทะเลของเอเปค) ซึ่งจะจัดขึ้นระหว่างวันที่ 25 - 26 พฤษภาคม 2566ณ เมืองดีทรอยต์ รัฐมิชิแกน สหรัฐอเมริกา เพื่อหารือทิศทางของการค้าระหว่างประเทศและให้แนวทางเชิงนโยบายในการขับเคลื่อนการค้าการลงทุนและประเด็นที่เกี่ยวข้องภายใต้กรอบเอเปค ทั้งนี้ ในส่วนของร่างแถลงการณ์ฯ มีสาระสำคัญเพื่อมุ่งเน้นการปฏิบัติตามวิสัยทัศน์ปุตราจายาของเอเปค ค.ศ. 2040 และแผนปฏิบัติการเอาทีอารอที่ให้ผลักดันและขับเคลื่อนการเจริญเติบโตทางเศรษฐกิจของภูมิภาคเอเชีย - แปซิฟิกใน 3 มิติ คือ (1) การค้าและการลงทุน (2) นวัตกรรมและการใช้ประโยชน์จากดิจิทัล และ (3) การเจริญเติบโตทางเศรษฐกิจที่เข้มแข็ง สมดุล มั่นคง ยั่งยืน และครอบคลุม รวมทั้งสหรัฐอเมริกาในฐานะเจ้าภาพจัดการประชุมเอเปคประจำปี 2566 ได้สานต่อความสำเร็จของการเป็นเจ้าภาพเอเปคของไทยในปี 2565 โดยนำเป้าหมายกรุงเทพว่าด้วยเศรษฐกิจชีวภาพ เศรษฐกิจหมุนเวียน และเศรษฐกิจสีเขียว เพื่อไปขับเคลื่อนต่อในวาระมาโนอา (Manoa Agenda) สำหรับความยั่งยืนและความครอบคลุมทางเศรษฐกิจต่อไป และในส่วนของร่างหลักการทั่วไปฯ มีสาระสำคัญ เช่น อำนวยความสะดวกทางการค้าและการลงทุนในการจัดเก็บขยะในทะเล และสนับสนุนการเปลี่ยนผ่านไปสู่เศรษฐกิจหมุนเวียน และสนับสนุนการพัฒนาของตลาดสำหรับการบริการจัดเก็บขยะในทะเล โดยส่งเสริมการมีส่วนร่วมของภาคเอกชนเรื่องบริการจัดเก็บขยะในทะเล
                   ทั้งนี้ กระทรวงการต่างประเทศ (กรมเศรษฐกิจระหว่างประเทศ) รวมทั้งหน่วยงานที่เกี่ยวข้อง ได้แก่ สำนักงานสภาความมั่นคงแห่งชาติ สํานักงานสภาพัฒนาการเศรษฐกิจและสังคมแห่งชาติ และสำนักงานคณะกรรมการส่งเสริมการลงทุนพิจารณาแล้วไม่ขัดข้อง/เห็นควรให้ความเห็นชอบในหลักการต่อร่างเอกสารดังกล่าวและสำนักงานคณะกรรมการกฤษฎีกาพิจารณาแล้วเห็นว่า ร่างแถลงการณ์รัฐมนตรีเอเปค ประจำปี 2566 และเอกสารที่เกี่ยวข้องไม่ใช่สนธิสัญญาตามกฎหมายระหว่างประเทศและไม่เป็นหนังสือสัญญาตามมาตรา 178 ของรัฐธรรมนูญแห่งราชอาณาจักรไทย
 
16. เรื่อง การรับรองร่างปฏิญญาทางการเมืองสำหรับการประชุมระดับสูงว่าด้วยการทบทวนครึ่งวาระของกรอบการดำเนินงานเซนไดเพื่อการลดความเสี่ยง ค.ศ. 2015-2030
                   คณะรัฐมนตรีมีมติเห็นชอบต่อร่างปฏิญญาทางการเมืองสำหรับการประชุมระดับสูงว่าด้วยการทบทวนครึ่งวาระของกรอบการดำเนินงานเซนไดเพื่อการลดความเสี่ยงจากภัยพิบัติ ค.ศ. 2015-2030 ทั้งนี้ หากมีการปรับเปลี่ยนถ้อยคำของร่างปฏิญญาฯ ที่ไม่ส่งผลกระทบต่อสาระสำคัญหรือที่ไม่ขัดต่อผลประโยชน์ของไทย ให้กระทรวงมหาดไทย (กรมป้องกันและบรรเทาสาธารณภัย) และกระทรวงการต่างประเทศดำเนินการได้โดยไม่ต้องเสนอคณะรัฐมนตรีเพื่อพิจารณาอีก รวมทั้งอนุมัติให้ นายสุริยา จินดาวงษ์ เอกอัครราชทูตผู้แทนถาวรไทยประจำสหประชาชาติ ณ นครนิวยอร์ก หรือผู้แทน ซึ่งได้รับมอบหมายเป็นหัวหน้าคณะผู้แทนไทยเป็นผู้รับรองร่างปฏิญญาดังกล่าวตามที่กระทรวงมหาดไทย (มท.) เสนอ
                   สาระสำคัญ
                   ร่างปฏิญญาฯ เป็นการแสดงเจตจำนงทางการเมืองของประเทศสมาชิกองค์การสหประชาชาติ โดยมีสาระสำคัญเพื่อตอกย้ำความมุ่งมั่นและการเร่งรัดการดำเนินการตามพันธกิจ 4 ประการ (Priorities for Action) ของกรอบเซนได ประกอบด้วย พันธกิจที่ 1 เข้าใจความเสี่ยงจากภัยพิบัติ พันธกิจที่ 2 เสริมสร้างศักยภาพในการบริหารและจัดการความเสี่ยงจากภัยพิบัติ พันธกิจที่ 3 ลงทุนในด้านการลดความเสี่ยงจากภัยพิบัติเพื่อให้พร้อมรับมือและฟื้นคืนกลับได้ในระยะเวลาที่รวดเร็วและมีประสิทธิภาพ และพันธกิจที่ 4 พัฒนาศักยภาพในการเตรียมความพร้อมผชิญเหตุภัยพิบัติที่มีประสิทธิภาพ ตลอดจนการฟื้นสภาพและซ่อมสร้างที่ดีกว่าเดิมในช่วงของการบูรณะฟื้นฟูภายหลังเหตุภัยพิบัติ โดยได้เรียกร้องให้รัฐบาลและกลุ่มผู้มีส่วนได้ส่วนเสียดำเนินการส่งเสริมให้เกิดกิจกรรมและการปฏิบัติให้มีผลลัพธ์ที่เป็นรูปธรรม เช่น การพัฒนาฐานข้อมูลสถิติที่เกี่ยวข้องกับภัยพิบัติของประเทศ การบูรณาการหลักการลดความเสี่ยงเข้าไว้ในกระบวนการจัดทำนโยบายของภาคส่วนต่าง ๆ การส่งเสริมขีดความสามารถและการมีส่วนร่วมในการลดความเสี่ยงจากภัยพิบัติของท้องถิ่นและชุมชนโดยใช้แนวปฏิบัติตามการสร้างชุมชนและเมืองแห่งความปลอดภัยอย่างยั่งยืน 10 ประการ (Making Cities Resilient 2030) ของสำนักงานเพื่อการลดความเสี่ยงจากภัยพิบัติแห่งสหประชาชาติ (UNDRR) การส่งเสริมแนวทางการแก้ปัญหาที่อาศัยธรรมชาติเป็นพื้นฐาน การจัดทำมาตรการและเครื่องมือทางการเงินเพื่อการลดความเสี่ยงจากภัยพิบัติ การลงทุนด้านการลดความเสี่ยงจากภัยพิบัติในภาคส่วนสาธารณสุขโดยต่อยอดจากหลักการกรุงเทพฯ ว่าด้วยการอนุวัติประเด็นสาธารณสุขภายใต้กรอบเซนได (Bangkok Principles) และการพัฒนาด้านการแจ้งเตือนภัยที่หลากหลายประเภทภัย เป็นต้น โดยคำนึงถึงบริบท ความต้องการและการจัดลำดับความสำคัญของประเทศสมาชิกแต่ละประเทศ
 
17.  เรื่อง การขออนุมัติในหลักการสำหรับการให้ความช่วยเหลือด้านมนุษยธรรมแก่เมียนมากรณีพายุไซโคลนโมคา
                   คณะรัฐมนตรีมีมติอนุมัติในหลักการให้กระทรวงการต่างประเทศและส่วนราชการที่เกี่ยวข้องร่วมกันพิจารณาการดำเนินการที่เหมาะสม เพื่อให้ความช่วยเหลือด้านมนุษยธรรมแก่เมียนมากรณีพายุไซโคลนโมคาอย่างเร่งด่วนตามที่กระทรวงการต่างประเทศ (กต.) เสนอ
                   สาระสำคัญ
                   เมียนมาเป็นประเทศสมาชิกอาเซียน และเป็นเพื่อนบ้านที่สำคัญของไทย ไทยกับเมียนมามีความสัมพันธ์อันดีและมีความร่วมมือทวิภาคีที่ใกล้ชิด และโดยที่คำนึงว่าทางการเมียนมาได้มีคำขอรับการสนับสนุนการดำเนินการเพื่อให้ความช่วยเหลือด้านมนุษยธรรมแก่ประชาชนที่ได้รับผลกระทบจากพายุไซโคลนโมคาอย่างเป็นทางการในกรอบทวิภาคี รวมทั้งรัฐมนตรีต่างประเทศอาเซียนได้ออกแถลงการณ์แสดงความพร้อมของประเทศสมาชิกที่จะให้ความช่วยเหลือเพื่อบรรเทาภัยพิบัติอย่างเร่งด่วนแก่เมียนมา กระทรวงการต่างประเทศเห็นว่าทางการไทยควรให้ความช่วยเหลือด้านนุษยธรรมแก่เมียนมาอย่างเร่งด่วนโดยเฉพาะการสนับสนุนสิ่งของช่วยเหลือและปัจจัยดำรงชีพขั้นพื้นฐาน โดยอาจดำเนินการควบคู่ไปกับบทบาทของศูนย์ประสานงานอาเซียนเพื่อความช่วยเหลือด้านมนุษยธรรมและการจัดการภัยพิบัติ (ASEAN Coordinating Centre for Humanitarian Assistance on Disaster Management: AHA Centre) ซึ่งอยู่ระหว่างการพิจารณาให้ความช่วยเหลือแก่เมียนมาในกรณีนี้ด้วย
 



แต่งตั้ง



18. เรื่อง การเปลี่ยนโฆษกประจำกระทรวงทรัพยากรธรรมชาติและสิ่งแวดล้อม
          คณะรัฐมนตรีรับทราบตามที่กระทรวงทรัพยากรธรรมชาติและสิ่งแวดล้อม (ทส.) เสนอการเปลี่ยนโฆษกประจำ ทส. [เป็นการดำเนินการตามมติคณะรัฐมนตรี (5 มกราคม 2559) ที่ให้รัฐมนตรีว่าการทุกกระทรวงแต่งตั้งผู้ทำหน้าที่โฆษกกระทรวงอย่างเป็นทางการ แล้วแจ้งสำนักเลขาธิการคณะรัฐมนตรีรวบรวมรายชื่อเสนอคณะรัฐมนตรีทราบ] เนื่องจากนายปิ่นสักก์ สุรัสวดี ผู้ตรวจราชการกระทรวงทรัพยากรธรรมชาติและสิ่งแวดล้อม โฆษกประจำ ทส. ได้รับพระบรมราชโองการโปรดเกล้าโปรดกระหม่อมแต่งตั้งให้ดำรงตำแหน่งอธิบดีกรมควบคุมมลพิษ ดังนั้น เพื่อให้การสื่อสารประชาสัมพันธ์ เผยแพร่ผลการดำเนินงานของ ทส. ตลอดจนการชี้แจงข้อเท็จจริงและข้อมูลข่าวสารที่เกี่ยวข้องกับ ทส. เป็นไปด้วยความเรียบร้อย ทส. ได้แต่งตั้ง นายเถลิงศักดิ์ เพ็ชรสุวรรณ รองปลัดกระทรวงทรัพยากรธรรมชาติและสิ่งแวดล้อม เป็นโฆษกประจำ ทส. (คำสั่ง ทส.ที่ 137/2566 เรื่อง แต่งตั้งโฆษกและรองโฆษกประจำกระทรวงทรัพยากรธรรมชาติและสิ่งแวดล้อม ลงวันที่ 26 เมษายน 2566)
 
______________________________"
สรุปข่าวการประชุม ครม.,https://www.thaigov.go.th/news/contents/details/68071,วันอังคารที่ 9 พฤษภาคม 2566,09/05/2566,สรุปข่าวการประชุมคณะรัฐมนตรี วันที่ 9 พฤษภาคม 2566,พลเอก ประยุทธ์  จันทร์โอชา นายกรัฐมนตรี  เป็นประธานการประชุมคณะรัฐมนตรี ณ ตึกสันติไมตรี (หลังนอก) ทำเนียบรัฐบาล,"http://www.thaigov.go.th
(โปรดตรวจสอบมติคณะรัฐมนตรีที่เป็นทางการจากสำนักเลขาธิการคณะรัฐมนตรีอีกครั้ง)
                   วันนี้ 9 พฤษภาคม 2566  เวลา 09.00 น.   พลเอก ประยุทธ์  จันทร์โอชา นายกรัฐมนตรี  เป็นประธานการประชุมคณะรัฐมนตรี ณ ตึกสันติไมตรี (หลังนอก) ทำเนียบรัฐบาล  ซึ่งสรุปสาระสำคัญดังนี้



กฎหมาย



                   1.       เรื่อง     ร่างกฎ ก.พ. ว่าด้วยการสรรหาผู้ทรงคุณวุฒิและการเลือกข้าราชการพลเรือนเพื่อเป็นอนุกรรมการใน อ.ก.พ. สามัญ พ.ศ. ....
                   2.       เรื่อง     ร่างกฎกระทรวงกำหนดลักษณะของเหรียญกษาปณ์ที่ระลึก 90 ปี กรมธนารักษ์ พ.ศ. ....



          เศรษฐกิจ-สังคม



                   3.       เรื่อง     ข้อเสนอแนะเพื่อป้องกันการขัดกันระหว่างประโยชน์ส่วนบุคคลกับประโยชน์ส่วนรวมตามพระราชบัญญัติประกอบรัฐธรรมนูญว่าด้วยการป้องกันและปราบปรามการทุจริต พ.ศ. 2561  มาตรา 127 และมาตรา 128 กรณีภายหลังการพ้นจากตำแหน่งของคณะรัฐมนตรี
                   4.       เรื่อง     รายงานการประเมินผลโครงการในภาพรวม รอบ 6 เดือน ครั้งที่ 3 และรายงานการประเมินผลลัพธ์ต่อระบบเศรษฐกิจและสังคม ภายใต้พระราชกำหนดให้อำนาจกระทรวงการคลังกู้เงินเพื่อแก้ไขปัญหา เยียวยา และฟื้นฟูเศรษฐกิจและสังคมที่ได้รับผลกระทบจากการระบาดของโรคติดเชื้อไวรัสโคโรนา 2019 พ.ศ. 2563
                   5.       เรื่อง     สรุปภาพรวมดัชนีเศรษฐกิจการค้าประจำเดือนมีนาคม 2566
                   6.       เรื่อง     รายงานสถานการณ์การส่งออกของไทย ประจำเดือนกุมภาพันธ์ 2566
                   7.       เรื่อง     แนวทางวิธีการทางอิเล็กทรอนิกส์ตามพระราชบัญญัติการปฏิบัติราชการทางอิเล็กทรอนิกส์ พ.ศ. 2565
                   8.       เรื่อง     มาตรการรับมือฤดูฝน ปี 2566
                   9.       เรื่อง     รายงานการประเมินผลโครงการหรือแผนงานภายใต้พระราชกำหนดให้อำนาจกระทรวงการคลังกู้เงินเพื่อแก้ไขปัญหาเศรษฐกิจและสังคม จากการระบาดของโรคติดเชื้อไวรัสโคโรนา 2019 เพิ่มเติม พ.ศ. 2564 รอบ 6 เดือน ครั้งที่ 1
                   10.      เรื่อง     รายงานประจำครึ่งปี (กรกฎาคม-ธันวาคม 2565) ของธนาคารแห่งประเทศไทย



ต่างประเทศ



                   11.      เรื่อง     การขอความเห็นชอบต่อร่างเอกสารที่จะมีการรับรองในการประชุมสุดยอดอาเซียน ครั้งที่ 42
                   12.      เรื่อง     การประชุมระดับผู้นำ ครั้งที่ 15 แผนงานการพัฒนาเขตเศรษฐกิจสามฝ่าย อินโดนีเซีย-มาเลเซีย-ไทย (IMT-GT)
                   13.      เรื่อง     ร่างปฏิญญาผู้นำอาเซียนว่าด้วยการผลักดันการเชื่อมโยงระบบการชำระเงินในภูมิภาคและการส่งเสริมธุรกรรมสกุลเงินท้องถิ่น



แต่งตั้ง



                   14.      เรื่อง     การอนุมัติองค์ประกอบคณะกรรมการฝ่ายไทยในคณะกรรมการบริหารมูลนิธิการศึกษา ไทย-อเมริกัน (ฟุลไบรท์) ประจำปี 2566-2567
                   15.      เรื่อง     แต่งตั้งกรรมการอื่น (ผู้แทนกองทัพอากาศ) ในคณะกรรมการกำกับสำนักงานการบินพลเรือนแห่งประเทศไทย
 
*********************
 



กฎหมาย



1. เรื่อง ร่างกฎ ก.พ. ว่าด้วยการสรรหาผู้ทรงคุณวุฒิและการเลือกข้าราชการพลเรือนเพื่อเป็นอนุกรรมการใน อ.ก.พ. สามัญ พ.ศ. ....
                   คณะรัฐมนตรีมีมติอนุมัติร่างกฎ ก.พ. ว่าด้วยการสรรหาผู้ทรงคุณวุฒิและการเลือกข้าราชการพลเรือนเพื่อเป็นอนุกรรมการใน อ.ก.พ. สามัญ พ.ศ. .... ตามที่สำนักงาน ก.พ. เสนอและให้ดำเนินการต่อไปได้ และให้สำนักงาน ก.พ. รับความเห็นของกระทรวงสาธารณสุขไปพิจารณาดำเนินการต่อไปด้วย
                   ทั้งนี้ ร่างกฎ  ก.พ. ตามที่สำนักงาน ก.พ. เสนอ เป็นการยกเลิกกฎ ก.พ. ว่าด้วยการสรรหาผู้ทรงคุณวุฒิและการเลือกข้าราชการพลเรือนเพื่อเป็นอนุกรรมการใน อ.ก.พ. สามัญ พ.ศ. 2552 และแก้ไขเพิ่มเติม และปรับปรุงให้ชัดเจนและมีประสิทธิภาพมากขึ้น เพื่อกำหนดหลักเกณฑ์และวิธีการเลือกข้าราชการพลเรือนเป็นอนุกรรมการและการสรรหาผู้ทรงคุณวุฒิใน อ.ก.พ. สามัญ เพื่อลดความยุ่งยากซับซ้อน ลดขั้นตอนการปฏิบัติ และบทบัญญัติให้ส่วนราชการสามารถใช้วิธีการลงคะแนนทางอิเล็กทรอนิกส์ได้ ซึ่งคณะกรรมการข้าราชการพลเรือนได้เห็นชอบแล้ว
                   สาระสำคัญของร่างกฎ ก.พ.
                   เป็นการปรับปรุงกฎ ก.พ. ว่าด้วยการสรรหาผู้ทรงคุณวุฒิและการเลือกข้าราชการพลเรือนเพื่อเป็นอนุกรรมการใน อ.ก.พ. สามัญ พ.ศ. 2552 และที่แก้ไขเพิ่มเติมให้ชัดเจนและมีประสิทธิภาพมากขึ้น รวมทั้งให้นำวิธีการทางอิเล็กทรอนิกส์มาใช้ในกระบวนการเลือกข้าราชการพลเรือนเป็นอนุกรรมการใน อ.ก.พ. สามัญ ได้ ดังนี้
                   1. กำหนดให้อนุกรรมการโดยตำแหน่งใน อ.ก.พ. กระทรวง อ.ก.พ. กรม หรือ อ.ก.พ. จังหวัด เป็นผู้พิจารณากำหนดจำนวนอนุกรรมการ ดังนี้ (1) ผู้ทรงคุณวุฒิตามมาตรา 15 (1) มาตรา 17 (1) และมาตรา 19  (1) ไม่น้อยกว่าสองคน แต่ไม่เกินสามคน (2) ข้าราชการพลเรือนผู้ได้รับเลือกตามมาตรา 15 (2) ไม่น้อยกว่าสามคน แต่ไม่เกินห้าคน และจำนวนข้าราชการพลเรือนผู้ได้รับเลือกตามมาตรา 17 (2) และมาตรา 19 (2) ไม่น้อยกว่าสามคน แต่ไม่เกินหกคน
                   2. กำหนดวิธีการเลือกข้าราชการพลเรือนเป็นอนุกรรมการใน อ.ก.พ. กระทรวง อ.ก.พ. กรม หรือ อ.ก.พ. จังหวัด โดยวิธีการอย่างหนึ่งอย่างใด ดังนี้ (1) การลงคะแนน ณ สถานที่ที่กำหนด (2) การลงคะแนนผ่านทางไปรษณีย์ลงทะเบียน (3) การลงคะแนนทางอิเล็กทรอนิกส์ ตามกฎหมายว่าด้วยการปฏิบัติราชการทางอิเล็กทรอนิกส์ (4) วิธีอื่นใดที่ ก.พ. กำหนดเพื่อให้เห็นวิธีการทั้งหมด ทั้งนี้ “อย่างหนึ่งอย่างใด” รวมถึงวิธีเดียวหรือหลายวิธีก็ได้โดยให้เป็นดุลพินิจของส่วนราชการ
                   3. กำหนดหลักเกณฑ์การเลือกบุคคลเพื่อแต่งตั้งให้เป็นอนุกรรมการ เพื่อให้การเลือกโปร่งใส เป็นธรรมและตรวจสอบได้ โดยเพิ่มรายละเอียดบางประการ เช่น (1) การประกาศวิธีการเลือกให้ทราบ (2) เพิ่มระยะเวลาการขึ้นบัญชีรายชื่อผู้ได้รับเลือกจาก 1 ปี เป็น 2 ปี
                   4. กำหนดวิธีการสรรหาผู้ทรงคุณวุฒิใน อ.ก.พ. กระทรวง อ.ก.พ. กรม หรือ อ.ก.พ. จังหวัด เพื่อแต่งตั้งเป็นอนุกรรมการผู้ทรงคุณวุฒิใน อ.ก.พ. สามัญ ต่าง ๆ และการเสนอชื่อผู้ทรงคุณวุฒิดังกล่าวจะต้องได้รับการยินยอมจากผู้ทรงคุณวุฒิก่อน โดยเพิ่มเติมให้ผู้ทรงคุณวุฒิต้องรับรองคุณสมบัติตามหนังสือรับรองตนที่กำหนดในแบบท้ายกฎ ก.พ. นี้
                   5. ให้อนุกรรมการมีวาระการดำรงตำแหน่งคราวละสามปีและเมื่อครบกำหนดให้อนุกรรมการอยู่ในตำแหน่งเพื่อปฏิบัติหน้าที่ต่อไปจนกว่าจะได้แต่งตั้งอนุกรรมการใหม่ ให้อนุกรรมการผู้ทรงคุณวุฒิใน อ.ก.พ. สามัญ ดำรงตำแหน่งตามวาระติดต่อกันในคณะเดิมได้ไม่เกินสองวาระและให้ดำรงตำแหน่งในเวลาเดียวกันได้ไม่เกินจำนวนสามคณะ
                   6. เพิ่มเติมเหตุการพ้นจากตำแหน่งอนุกรรมการซึ่งเป็นข้าราชการพลเรือนที่ได้รับคัดเลือก เมื่อ (1) ตาย (2) ลาออก (3) เป็นคนไร้ความสามารถ คนเสมือนไร้ความสามารถ ฯลฯ (4) เป็นผู้ดำรงตำแหน่งทางการเมือง ฯลฯ  (5) เป็นผู้ถูกสั่งให้ออกจากราชการ ฯลฯ (6) ต้องคำพิพากษาถึงที่สุดให้จำคุก เว้นแต่เป็นโทษสำหรับความผิดที่ได้กระทำโดยประมาท หรือความผิดลหุโทษ (7) พ้นจากตำแหน่งประเภทบริหารระดับสูงในกระทรวงตามมาตรา 15 (2) หรือตำแหน่งประเภทบริหารหรืออำนวยการในกรมตามมาตรา 17 (2) หรือประเภทบริหารหรืออำนวยการ  ซึ่งกระทรวงหรือกรมแต่งตั้งให้ไปประจำจังหวัดนั้นตามมาตรา 19 (2)
                   7. เพิ่มเติมเหตุการพ้นจากตำแหน่งอนุกรรมการผู้ทรงคุณวุฒิใน อ.ก.พ. สามัญต่าง ๆ เมื่อ (1) ตาย (2) ลาออก (3) เป็นคนไร้ความสามารถ คนเสมือนไร้ความสามารถ ฯลฯ (4) เป็นผู้ดำรงตำแหน่งทางการเมือง ฯลฯ (5) เป็นผู้ถูกสั่งให้ออกจากราชการ ฯลฯ (6) เป็นผู้ถูกลงโทษให้ออกจากหน่วยงานของเอกชน (7) ต้องคำพิพากษาถึงที่สุดให้จำคุก เว้นแต่เป็นโทษสำหรับความผิดที่ได้กระทำโดยประมาท หรือความผิดลหุโทษ (8) ดำรงตำแหน่งเป็นกรรมการผู้ทรงคุณวุฒิใน ก.พ.
                   8. กำหนดให้กรณีที่อนุกรรมการใน อ.ก.พ. สามัญนั้น ๆ พ้นจากตำแหน่งตามวาระให้เลือกข้าราชการพลเรือนและสรรหาผู้ทรงคุณวุฒิเพื่อแต่งตั้งเป็นอนุกรรมการใน อ.ก.พ. สามัญนั้น ๆ ให้แล้วเสร็จภายใน หกสิบวัน กรณีพ้นจากตำแหน่งก่อนครบกำหนดตามวาระ ให้แต่งตั้งอนุกรรมการแทนตำแหน่งที่ว่างลงภายในสามสิบ  วันและให้อยู่ในตำแหน่งเท่ากับวาระที่เหลืออยู่ของผู้ซึ่งตนแทน ในกรณีที่วาระของอนุกรรมการดังกล่าวเหลือไม่ถึงหนึ่งร้อยแปดสิบวัน ประธาน อ.ก.พ. จะพิจารณาไม่แต่งตั้งอนุกรรมการแทนก็ได้
                   9. กำหนดเพิ่มเติมการเลือกหรือแต่งตั้งข้าราชการพลเรือนเป็นอนุกรรมการใน อ.ก.พ. สามัญต่าง ๆ ที่ได้ดำเนินการยังไม่แล้วเสร็จอยู่ในวันก่อนวันที่ กฎ ก.พ. นี้ใช้บังคับ ให้ดำเนินการต่อไปจนกว่าจะแล้วเสร็จ ส่วนระยะเวลาการขึ้นบัญชีให้เป็นไปตาม กฎ ก.พ. นี้ สำหรับกรณีที่ได้แต่งตั้งอนุกรรมการใน อ.ก.พ. สามัญต่าง ๆ แล้วเสร็จก่อนกฎ ก.พ. นี้ใช้บังคับ ให้อนุกรรมการที่ได้รับแต่งตั้งดำรงตำแหน่งต่อไปจนกว่าจะครบวาระ ทั้งนี้ สำหรับรายชื่อข้าราชการพลเรือนผู้ได้รับเลือกซึ่งได้ขึ้นบัญชีไว้แล้ว ให้ระยะเวลาการขึ้นบัญชีดังกล่าวเป็นไปตาม กฎ ก.พ. เดิม
 
2. เรื่อง ร่างกฎกระทรวงกำหนดลักษณะของเหรียญกษาปณ์ที่ระลึก 90 ปี กรมธนารักษ์ พ.ศ. .... 
                   คณะรัฐมนตรีมีมติอนุมัติหลักการร่างกฎกระทรวงกำหนดลักษณะของเหรียญกษาปณ์ที่ระลึก 90 ปี กรมธนารักษ์ พ.ศ. .... ตามที่กระทรวงการคลังเสนอ และส่งให้สำนักงานคณะกรรมการกฤษฎีกาตรวจพิจารณา แล้วดำเนินการต่อไปได้
                   สาระสำคัญ 
                   1. การจัดทำเหรียญกษาปณ์ที่ระลึก 90 ปี กรมธนารักษ์ เพื่อเฉลิมพระเกียรติสำนึกในพระมหากรุณาธิคุณ และเผยแพร่พระเกียรติคุณพระบาทสมเด็จพระปรเมนทรรามาธิบดีศรีสินทรมหาวชิราลงกรณ พระวชิรเกล้าเจ้าอยู่หัว ให้แผ่ไพศาลไปทั้งภายในและนานาประเทศ และเป็นที่ระลึกรวมทั้งเผยแพร่ประชาสัมพันธ์ภารกิจของกรมธนารักษ์ให้เป็นที่รู้จักแพร่หลายทั่วไป 
                   2. กระทรวงการคลังได้ขอพระราชทานพระบรมราชานุญาตจัดทำเหรียญกษาปณ์ที่ระลึกในโอกาสดังกล่าวตามรูปแบบที่ได้นำความกราบบังคมทูลพระกรุณาทรงทราบฝ่าละอองธุลีพระบาท ทรงพระกรุณาโปรดเกล้าฯ พระราชทานพระบรมราชานุญาตแล้ว
                   ทั้งนี้ กระทรวงการคลังจะเปิดจ่ายแลกเหรียญกษาปณ์ที่ระลึกดังกล่าวให้ประชาชน ในวันที่  23 พฤษภาคม 2566 ซึ่งเป็นวันครบ 90 ปี กรมธนารักษ์ โดยเป็นเหรียญกษาปณ์โลหะสีขาว (ทองแดงผสมนิกเกิล) ราคายี่สิบบาท สองชนิด ดังนี้
                             (1) เหรียญกษาปณ์โลหะสีขาว (ทองแดงผสมนิกเกิล) ราคา 20 บาท โลหะและอัตราเนื้อโลหะ นิกเกิลร้อยละ 25 ทองแดงร้อยละ 75 น้ำหนัก 15 กรัม ขนาดเส้นผ่าศูนย์กลาง 32 มิลลิเมตร อัตราเผื่อเหลือเผื่อขาด สำหรับเนื้อโลหะ ร้อยละ 1 สำหรับน้ำหนัก 15 เซ็นติกรัม ต่อ 1 เหรียญ ลวดลาย ด้านหน้า กลางเหรียญมีพระบรมรูปพระบาทสมเด็จพระปรเมนทรรามาธิบดีศรีสินทรมหาวชิราลงกรณ พระวชิรเกล้าเจ้าอยู่หัว ทรงฉลองพระองค์ชุดสากล ทรงประดับเหรียญที่ระลึกในการเสด็จพระราชดำเนินเยือนสหรัฐอเมริกาและทวีปยุโรป ของพระบาทสมเด็จพระบรมชนกาธิเบศร มหาภูมิพลอดุลยเดชมหาราช บรมนาถบพิตร และ สมเด็จพระนางเจ้าสิริกิติ์ พระบรมราชินีนาถ พระบรมราชชนนีพันปีหลวง ภายในวงขอบเหรียญเบื้องล่างมีข้อความว่า “พระบาทสมเด็จพระปรเมนทรรามาธิบดีศรีสินทรมหาวชิราลงกรณ พระวชิรเกล้าเจ้าอยู่หัว” ด้านหลัง กลางเหรียญมีรูปเครื่องหมายราชการของกรมธนารักษ์ ภายในวงขอบเหรียญเบื้องบนมีข้อความว่า “90 ปี กรมธนารักษ์ 23 พฤษภาคม 2566” เบื้องล่างมีข้อความบอกราคาว่า “20 บาท” และข้อความว่า “ประเทศไทย” โดยมีลายไทยประดิษฐ์คั่นระหว่างข้อความเบื้องบนกับเบื้องล่างทั้งสองข้าง ลักษณะอื่น ๆ เป็นเหรียญกษาปณ์ขัดเงา วงขอบนอกมีเฟืองจักร 
                             (2) เหรียญกษาปณ์โลหะสีขาว (ทองแดงผสมนิกเกิล) ราคา 20 บาท โลหะและอัตราเนื้อโลหะ นิกเกิลร้อยละ 25 ทองแดงร้อยละ 75 น้ำหนัก 15 กรัม ขนาดเส้นผ่าศูนย์กลาง 32 มิลลิเมตร อัตราเผื่อเหลือเผื่อขาด สำหรับเนื้อโลหะ ร้อยละ 1 สำหรับน้ำหนัก 15 เซ็นติกรัม ต่อ 1 เหรียญ ลวดลาย ด้านหน้าและด้านหลัง มีลวดลายเช่นเดียวกับลวดลาย ของเหรียญกษาปณ์ ชนิดราคา 20 บาท ตาม (1) ลักษณะอื่น ๆ เป็นเหรียญกษาปณ์ไม่ขัดเงา วงขอบนอกมีเฟืองจักร 
 



เศรษฐกิจ-สังคม



3. เรื่อง ข้อเสนอแนะเพื่อป้องกันการขัดกันระหว่างประโยชน์ส่วนบุคคลกับประโยชน์ส่วนรวมตามพระราชบัญญัติประกอบรัฐธรรมนูญว่าด้วยการป้องกันและปราบปรามการทุจริต พ.ศ. 2561  มาตรา 127 และมาตรา 128 กรณีภายหลังการพ้นจากตำแหน่งของคณะรัฐมนตรี
                   คณะรัฐมนตรีรับทราบตามที่คณะกรรมการป้องกันและปราบปรามการทุจริตแห่งชาติ (คณะกรรมการ ป.ป.ช.) เสนอข้อเสนอแนะเพื่อป้องกันการขัดกันระหว่างประโยชน์ส่วนบุคคลกับประโยชน์ส่วนรวม ตามพระราชบัญญัติประกอบรัฐธรรมนูญว่าด้วยการป้องกันและปราบปรามการทุจริต พ.ศ. 2561 มาตรา 127 และมาตรา 128 กรณีภายหลังการพ้นจากตำแหน่งของคณะรัฐมนตรีและให้สำนักเลขาธิการคณะรัฐมนตรีแจ้งให้ส่วนราชการ หน่วยงานของรัฐ และผู้ที่เกี่ยวข้องทราบและถือปฏิบัติต่อไป
                   คณะกรรมการ ป.ป.ช. (วันที่ 27 กุมภาพันธ์ 2566) รายงานว่า
                   1. ด้วยสมาชิกภาพของสมาชิกสภาผู้แทนราษฎรจะสิ้นสุดลงเมื่อถึงคราวออกตามอายุของสภาผู้แทนราษฎรหรือมีการยุบสภาผู้แทนราษฎร โดยสภาผู้แทนราษฎรไทยชุดปัจจุบัน (ชุดที่ 25) จะครบวาระสี่ปี ในช่วงเดือนมีนาคม 2566  ซึ่งจะส่งผลให้รัฐมนตรีทั้งคณะพ้นจากตำแหน่งอันเป็นไปตามรัฐธรรมนูญแห่งราชอาณาจักรไทย
                   2. พระราชบัญญัติประกอบรัฐธรรมนูญว่าด้วยการป้องกันฯ พ.ศ. 2561
                             (1) มาตรา 127 บัญญัติห้ามมิให้กรรมการ ผู้ดำรงตำแหน่งในองค์กรอิสระผู้ดำรงตำแหน่งระดับสูงและผู้ดำรงตำแหน่งทางการเมืองที่คณะกรรมการ ป.ป.ช. กำหนด ดำเนินการใดตามมาตรา 126 (4)1 ภายในสองปีนับแต่วันที่พ้นจากตำแหน่ง ประกอบกับคณะกรรมการ ป.ป.ช. ได้ออกประกาศคณะกรรมการ ป.ป.ช. เรื่อง กำหนดตำแหน่งซึ่งต้องห้ามมิให้ดำเนินการตามมาตรา 127 พ.ศ. 25632 โดยข้อ 3 (1) บัญญัติให้ตำแหน่งนายกรัฐมนตรีและรัฐมนตรี เป็นตำแหน่งต้องห้ามมิให้ดำเนินการตามมาตรา 126 (4)
                             (2) มาตรา 128 บัญญัติห้ามมิให้เจ้าพนักงานของรัฐผู้ใดรับทรัพย์สินหรือประโยชน์อื่นใดอันอาจคำนวณเป็นเงินได้จากผู้ใด นอกเหนือจากทรัพย์สินหรือประโยชน์อันควรได้ตามกฎหมาย กฎ หรือข้อบังคับที่ออกโดยอาศัยอำนาจตามบทบัญญัติแห่งกฎหมาย เว้นแต่การรับทรัพย์สินหรือประโยชน์อื่นใดโดยธรรมจรรยาตามหลักเกณฑ์และจำนวนที่คณะกรรมการ ป.ป.ช. กำหนด ทั้งนี้ วรรคสามบัญญัติให้ใช้บังคับกับการรับทรัพย์สินหรือประโยชน์อื่นใดของผู้ซึ่งพ้นจากการเป็นเจ้าพนักงานของรัฐมาแล้วยังไม่ถึงสองปีด้วยโดยอนุโลมโดยนายกรัฐมนตรีและรัฐมนตรีถือเป็นเจ้าพนักงานของรัฐตามพระราชบัญญัติดังกล่าว ประกอบกับคณะกรรมการ ป.ป.ช. ได้ออกประกาศคณะกรรมการ ป.ป.ช. เรื่อง หลักเกณฑ์การรับทรัพย์สินหรือประโยชน์อื่นใดโดยธรรมจรรยาของเจ้าพนักงานของรัฐ พ.ศ. 25633
                   3. คณะกรรมการ ป.ป.ช. เห็นควรมีข้อเสนอแนะเพื่อป้องกันการขัดกันระหว่างประโยชน์ส่วนบุคคลกับประโยชน์ส่วนรวม ตามพระราชบัญญัติประกอบธรรมนูญว่าด้วยการป้องกันฯ พ.ศ. 2561 กรณีภายหลังการพ้นจากตำแหน่งของคณะรัฐมนตรี ดังนี้
                             (1) เห็นควรให้สำนักเลขาธิการคณะรัฐมนตรี (สลค.) ประชาสัมพันธ์รณรงค์ส่งเสริมการป้องกันการขัดกันระหว่างประโยชน์ส่วนบุคคลกับประโยชน์ส่วนรวมตามพระราชบัญญัติประกอบรัฐธรรมนูญว่าด้วยการป้องกันฯ พ.ศ. 2561 มาตรา 127 และมาตรา 128 รวมถึงประกาศคณะกรรมการ ป.ป.ช. ที่เกี่ยวข้อง กรณีภายหลังคณะรัฐมนตรีซึ่งพ้นจากตำแหน่งตามรัฐธรรมนูญแห่งราชอาณาจักรไทย มาตรา 167 และกรณีความเป็นรัฐมนตรีสิ้นสุดลงเฉพาะตัว ตามมาตรา 170 เมื่อลาออก หรือด้วยเหตุอื่น แล้วแต่กรณี ซึ่งยังอยู่ภายใต้บังคับมาตรา 127 และมาตรา 128 แห่งพระราชบัญญัติประกอบรัฐธรรมนูญว่าด้วยการป้องกันและปราบปรามการทุจริตฯ พ.ศ. 2561 อีกสองปี รวมถึงพิจารณาจัดทำสื่อประชาสัมพันธ์ในรูปแบบต่าง ๆ เพื่อรณรงค์ส่งเสริมการป้องกันการกระทำความผิดที่เป็นการขัดกันระหว่างประโยชน์ส่วนบุคคลกับประโยชน์ส่วนรวม โดยประสานข้อมูลกับสำนักงานคณะกรรมการป้องกันและปราบปรามการทุจริตแห่งชาติ (สำนักงาน ป.ป.ช.)
                             (2) เห็นควรให้ สลค. เผยแพร่คู่มือการป้องกันการกระทำความผิดเกี่ยวกับการขัดกันระหว่างประโยชน์ส่วนบุคคลกับประโยชน์ส่วนรวม มาตรา 126 และมาตรา 127 และคู่มือการป้องกันการกระทำความผิดเกี่ยวกับการขัดกันระหว่างประโยชน์ส่วนบุคคลกับประโยชน์ส่วนรวม ตามมาตรา 128 ให้กับคณะรัฐมนตรีซึ่งพ้นจากตำแหน่งตามรัฐธรรมนูญแห่งราชอาณาจักรไทย มาตรา 167 และรัฐมนตรีซึ่งได้พ้นจากตำแหน่งเนื่องจากความเป็นรัฐมนตรีสิ้นสุดลงเฉพาะตัว ตามมาตรา 170 เมื่อลาออก หรือด้วยเหตุอื่น แล้วแต่กรณีซึ่งยังอยู่ภายใต้บังคับมาตรา 127 และมาตรา 128 แห่งพระราชบัญญัติประกอบรัฐธรรมนูญว่าด้วยการป้องกันฯ พ.ศ. 2561 อีกสองปี
                             (3) กรณีหากมีประเด็นข้อหารือเกี่ยวกับแนวทางปฏิบัติตามพระราชบัญญัติประกอบรัฐธรรมนูญว่าด้วยการป้องกันฯ พ.ศ. 2561 มาตรา 127 และมาตรา 128 สามารถสอบถามไปยังสำนักงาน ป.ป.ช. (โทรศัพท์หมายเลข 0 2528 4800 ต่อ 4923 และ 4925) หรือทำหนังสือหารือมายังสำนักงาน ป.ป.ช. (เลขที่ 361 ถนนนนทบุรี ตำบลท่าทราย อำเภอเมืองนนทบุรี จังหวัดนนทบุรี 11000)
__________________
1มาตรา 126 (4) บัญญัติห้ามเข้าไปมีส่วนได้เสียในฐานะเป็นกรรมการ ที่ปรึกษา ตัวแทน พนักงานหรือลูกจ้างในธุรกิจของเอกชนซึ่งอยู่ภายใต้การกำกับ ดูแล ควบคุม หรือตรวจสอบของหน่วยงานของรัฐที่เจ้าพนักงานของรัฐ ผู้นั้นสังกัดอยู่หรือปฏิบัติหน้าที่ในฐานะเป็นเจ้าพนักงานของรัฐ ซึ่งโดยสภาพของผลประโยชน์ของธุรกิจของเอกชนนั้นอาจขัดหรือแย้งต่อประโยชน์ส่วนรวม หรือประโยชน์ทางราชการ หรือกระทบต่อความมีอิสระในการปฏิบัติหน้าที่ของเจ้าพนักงานของรัฐผู้นั้น
          ให้นำความในวรรคหนึ่ง มาใช้บังคับกับคู่สมรสของเจ้าพนักงานของรัฐตามวรรคหนึ่งด้วย โดยให้ถือว่าการดำเนินกิจการของคู่สมรสเป็นการดำเนินกิจการของเจ้าพนักงานของรัฐ วันแต่เป็นกรณีที่คู่สมรสนั้นดำเนินการอยู่ก่อนที่เจ้าพนักงานของรัฐจะเข้าดำรงตำแหน่ง
          คู่สมรสตามวรรคสองให้หมายความรวมถึงผู้ซึ่งอยู่กินกันฉันสามีภริยาโดยมิได้จดทะเบียนสมรสด้วย ทั้งนี้ ตามหลักเกณฑ์ที่คณะกรรมการ ป.ป.ช. กำหนด
2 ข้อ 3 กำหนดให้ตำแหน่งดังต่อไปนี้ เป็นตำแหน่งซึ่งต้องห้ามมิให้ดำเนินการตามมาตรา 126 (4)  ประกอบด้วย  (1) ผู้ดำรงตำแหน่งทางการเมือง (นายกรัฐมนตรี รัฐมนตรี สมาชิกสภาผู้แทนราษฎร และสมาชิกวุฒิสภา) และ  (2) ผู้ดำรงตำแหน่งระดับสูง ได้แก่ ข้าราชการพลเรือน (หัวหน้าส่วนราชการระดับกระทรวง ทบวง กรม) และข้าราชการทหาร (ปลัดกระทรวงกลาโหม ผู้บัญชาการทหารสูงสุด และผู้บัญชาการเหล่าทัพ) ผู้บัญชาการตำรวจแห่งชาติ ผู้ว่าราชการจังหวัด ปลัดกรุงเทพมหานคร ผู้บริหารสูงสุดของรัฐวิสาหกิจตามกฎหมายว่าด้วยวิธีการงบประมาณ หัวหน้าหน่วยงานขององค์กรอิสระตามรัฐธรรมนูญ  (เลขาธิการคณะกรรมการการเลือกตั้ง เลขาธิการสำนักงานผู้ตรวจการแผ่นดิน เลขาธิการคณะกรรมการป้องกันและปราบปรามการทุจริตแห่งชาติ และเลขาธิการคณะกรรมการสิทธิมนุษยชนแห่งชาติ) และผู้ซึ่งดำรงตำแหน่งเทียบเท่าตามที่คณะกรรมการ ป.ป.ช. กำหนด (เลขาธิการสำนักงานศาลรัฐธรรมนูญ เลขาธิการสำนักงานศาลยุติธรรม เลขาธิการสำนักงานศาลปกครอง เลขาธิการสภาผู้แทนราษฎร และเลขาธิการวุฒิสภา)
3ข้อ 6 กำหนดให้เจ้าพนักงานของรัฐจะรับทรัพย์สินหรือประโยชน์อื่นใดโดยธรรมจรรยาได้ ดังต่อไปนี้ (1) ทรัพย์สินหรือประโยชน์อื่นใดอันอาจคำนวณเป็นเงินได้จากผู้ใดซึ่งมิใช่ญาติที่มีราคาหรือมูลค่าในการรับจากแต่ละบุคคล แต่ละโอกาสไม่เกินสามพันบาท และ (2) ทรัพย์สินหรือประโยชน์อื่นใดอันอาจคำนวณเป็นเงินได้ที่การให้นั้นเป็นการให้ในลักษณะให้กับบุคคลทั่วไป
          ข้อ 7 กำหนดให้การรับทรัพย์สินหรือประโยชน์อื่นใดอันอาจคำนวณเป็นงินได้ที่ไม่เป็นไปตามหลักเกณฑ์หรือมีราคาหรือมีมูลค่ามากกว่าที่กำหนดไว้ในข้อ 6 เจ้าพนักงานของรัฐผู้นั้นต้องแจ้งรายละเอียดข้อเท็จจริงเกี่ยวกับการรับทรัพย์สินหรือประโยชน์อื่นใดนั้นต่อหัวหน้าส่วนราชการ ผู้บริหารสูงสุดของรัฐวิสาหกิจ หรือผู้บริหารสูงสุดของหน่วยงานอื่นของรัฐ สถาบัน หรือองค์กรที่เจ้าพนักงานของรัฐผู้นั้นสังกัด ภายในสามสิบวันนับแต่วันที่ได้รับสิ่งนั้นไว้ เพื่อให้วินิจฉัยว่า มีเหตุผลความจำเป็น ความเหมาะสม และสมควรที่จะให้เจ้าพนักงานของรัฐผู้นั้นรับทรัพย์สินหรือประโยชน์อื่นใดนั้นไว้เป็นสิทธิของตนหรือไม่ ทั้งนี้ ในกรณีที่เจ้าพนักงานของรัฐผู้ได้รับทรัพย์สินเป็นผู้ดำรงตำแหน่งประธานกรรมการและกรรมการในองค์กรอิสระตามรัฐธรรมนูญหรือผู้ดำรงตำแหน่งที่ไม่มีผู้บังคับบัญชาที่มีอำนาจถอดถอนให้แจ้งต่อคณะกรรมการ ป.ป.ช. 
 
4. เรื่อง รายงานการประเมินผลโครงการในภาพรวม รอบ 6 เดือน ครั้งที่ 3 และรายงานการประเมินผลลัพธ์ต่อระบบเศรษฐกิจและสังคม ภายใต้พระราชกำหนดให้อำนาจกระทรวงการคลังกู้เงินเพื่อแก้ไขปัญหา เยียวยา และฟื้นฟูเศรษฐกิจและสังคมที่ได้รับผลกระทบจากการระบาดของโรคติดเชื้อไวรัสโคโรนา 2019 พ.ศ. 2563
                   คณะรัฐมนตรีรับทราบตามที่กระทรวงการคลัง (กค.) เสนอ  รายงานการประเมินผลโครงการในภาพรวม รอบ 6 เดือน ครั้งที่ 3 และรายงานการประเมินผลลัพธ์ต่อระบบเศรษฐกิจและสังคม ภายใต้พระราชกำหนดให้อำนาจ กค. กู้เงินเพื่อแก้ไขปัญหา เยียวยา และฟื้นฟูเศรษฐกิจและสังคมที่ได้รับผลกระทบจากการระบาดของโรคติดเชื้อไวรัสโคโรนา 2019 พ.ศ. 2563 [เป็นการดำเนินการตามระเบียบ กค. ว่าด้วยการประเมินผลการใช้จ่ายเงินกู้เพื่อแก้ไขปัญหา เยียวยา และฟื้นฟูเศรษฐกิจและสังคมที่ได้รับผลกระทบจากการระบาดของโรคติดเชื้อไวรัสโคโรนา 2019 พ.ศ. 2564 ข้อ 5 (3) ที่กำหนดให้คณะกรรมการประเมินผลการใช้จ่ายเงินกู้ตามพระราชกำหนด (คปก.) ประเมินผลโครงการและจัดทำรายงานเสนอต่อรัฐมนตรีว่าการกระทรวงการคลังเพื่อเสนอคณะรัฐมนตรีทราบทุกหกเดือนและข้อ 9 ที่กำหนดให้ภายใน 120 วันนับตั้งแต่วันสิ้นสุดโครงการสุดท้ายที่คณะรัฐมนตรีอนุมัติหรือมอบหมายให้หน่วยงานเจ้าของโครงการหรือแผนงานโดยใช้เงินกู้ตามพระราชกำหนดให้อำนาจ กค. กู้เงินฯ1 ให้ คปก. จัดทำรายงานการประเมินผลโครงการในภาพรวม รวมทั้งรายงานการประเมินผลลัพธ์ต่อระบบเศรษฐกิจและสังคมเสนอคณะรัฐมนตรีเพื่อทราบ] ซึ่ง คปก. ให้ความเห็นชอบแล้วเมื่อวันที่ 9 กุมภาพันธ์ 2566 สรุปสาระสำคัญได้ ดังนี้
                   1. รายงานการประเมินผลโครงการในภาพรวม รอบ 6 เดือน ครั้งที่ 3 ภายใต้พระราชกำหนดให้อำนาจ กค. กู้เงินฯ
                             1.1 การประเมินผลโครงการในภาพรวมฯ จะประเมินภายใต้ 3 แผนงาน ประกอบด้วย (1) แผนงานหรือโครงการที่มีวัตถุประสงค์ทางการแพทย์และสาธารณสุข เพื่อแก้ไขปัญหาการระบาดของโรคติดเชื้อไวรัสโคโรนา 2019 (โควิด-19) (2) แผนงานหรือโครงการที่มีวัตถุประสงค์เพื่อช่วยเหลือ เยียวยา และชดเชยให้กับภาคประชาชน เกษตรกร และผู้ประกอบการซึ่งได้รับผลกระทบจากสถานการณ์การระบาดของโควิด-19 และ (3) แผนงานหรือโครงการที่มีวัตถุประสงค์เพื่อฟื้นฟูเศรษฐกิจและสังคมที่ได้รับผลกระทบจากการระบาดของโควิด-19  โดยจะสุ่มตัวอย่างโครงการทั้งหมด 400 โครงการ (จากทั้งหมด 1,088 โครงการ) กรอบวงเงินตามที่คณะรัฐมนตรีอนุมัติ จำนวน 980,812.25 ล้านบาท (จากรอบวงเงินรวม 982,228.52 ล้านบาท)  ทั้งนี้ ในการประเมินผลโครงการในภาพรวมฯ พบว่า เกิดเงินหมุนเวียนในระบบเศรษฐกิจ จำนวน 3,184,358.34 ล้านบาท สร้างมูลค่าเพิ่มทางเศรษฐกิจ จำนวน 796,849.53 ล้านบาท  มีรายได้จากการจัดเก็บภาษีทั้งทางตรงและทางอ้อมที่คาดว่ารัฐจะได้รับกลับคืนสูงสุด ภายในระยะเวลา 3 ปี จำนวน 630,157.49 ล้านบาท และสามารถรักษาการจ้างงานในช่วงที่มีการดำเนินโครงการสะสม จำนวน 20.51 ล้านอัตรา รวมทั้งเกิดการจ้างงาน การพัฒนาทักษะและการพัฒนาอาชีพ จำนวน 414,322 ราย นอกจากนี้ ผลการประเมินโครงการในภาพรวมตามหลักเกณฑ์การประเมินผล 5 ด้าน ประกอบด้วย ความสอดคล้องและความเชื่อมโยงประสิทธิภาพ ประสิทธิผล ผลกระทบ และความยั่งยืน มีผลการดำเนินงานอยู่ในระดับดีมาก
                             1.2 ผลการประเมินระดับแผนงานภายใต้พระราชกำหนดให้อำนาจ กค.  กู้เงินฯ สรุปได้ ดังนี้
                                      1.2.1 แผนงานที่ 1 แผนงานหรือโครงการที่มีวัตถุประสงค์ทางการแพทย์และสาธารณสุขเพื่อแก้ไขปัญหาโควิด-19
                                                (1) การประเมินผลโครงการ จำนวน 51 โครงการ กรอบวงเงินรวม  63,398.96 ล้านบาท มีผลเบิกจ่ายรวม 59,051.04 ล้านบาท คิดเป็นร้อยละ 93.14 ของกรอบวงเงิน มีผลการดำเนินงานอยู่ในระดับดีมาก
                                                (2) ผลกระทบต่อเศรษฐกิจและสังคม เกิดเงินหมุนเวียนในระบบเศรษฐกิจ จำนวน 63,559.74 ล้านบาท มีรายได้จากการจัดเก็บภาษีทั้งทางตรงและทางอ้อมที่คาดว่ารัฐจะได้รับกลับคืนสูงสุด ภายในระยะเวลา 3 ปี จำนวน 12,267.03 ล้านบาท รวมทั้งช่วยลดภาระค่าใช้จ่ายด้านสาธารณสุขให้กับประชาชนกลุ่มเสี่ยงและกลุ่มที่ติดเชื้อโควิด-19 ยกระดับการดำเนินงานด้านการวิจัยและพัฒนาการผลิตวัคซีน และเพิ่มความเชื่อมั่นของบุคลากรทางการแพทย์ต่อระบบสาธารณสุขของประเทศไทย
                                                (3) ผลผลิต ผลลัพธ์ และผลสัมฤทธิ์ที่สำคัญ เช่น อาสาสมัครสาธารณสุขประจำหมู่บ้านและอาสาสมัครสาธารณสุขได้รับค่าตอบแทน เยียวยา และชดเชยค่าเสี่ยงภัย รวมเป็นมูลค่าทั้งสิ้น 6,222.14 ล้านบาท สถานพยาบาลและโรงพยาบาลทั่วประเทศได้รับการสนับสนุนครุภัณฑ์ อุปกรณ์ทางการแพทย์ จำนวน 33,820 รายการ เช่น เครื่องช่วยหายใจ เครื่องเอกซเรย์ เครื่องตรวจความดัน รถพยาบาล วัสดุทางการแพทย์ และประชาชนได้รับวัคซีนป้องกันโควิด-19 จำนวน 45.90 ล้านโดส
                                      1.2.2 แผนงานที่ 2 แผนงานหรือโครงการที่มีวัตถุประสงค์เพื่อช่วยเหลือเยียวยา และชดเชยให้กับภาคประชาชน เกษตรกร และผู้ประกอบการ ซึ่งได้รับผลกระทบจากโควิด-19
                                                (1) การประเมินผลโครงการ จำนวน 20 โครงการ กรอบวงเงินรวม 709,059.02 ล้านบาท มีผลเบิกจ่ายรวม 704,749.81 ล้านบาท คิดเป็นร้อยละ 99.39  ของกรอบวงเงิน โดยมีผลการดำเนินงานอยู่ในระดับดีมาก
                                                (2) ผลกระทบต่อเศรษฐกิจและสังคม เกิดเงินหมุนเวียนในระบบเศรษฐกิจ จำนาน 2,304,509.85 ล้านบาท มีรายได้จากการจัดเก็บภาษีทั้งทางตรงและทางอ้อมที่คาดว่ารัฐจะได้รับกลับคืนสูงสุด ภายในระยะเวลา 3 ปี จำนวน 444,837.87 ล้านบาท รวมทั้งช่วยชะลอการเกิดหนี้เสียหรือการเพิ่มขึ้นของหนี้สินครัวเรือน บรรเทาผลกระทบครอบครัวจากเงินช่วยเหลือเยียวยาต่าง ๆ และลดความเครียด ความวิตกกังวลของประชาชน
                                                (3) ผลผลิต ผลลัพธ์ และผลสัมฤทธิ์ที่สำคัญ มีประชาชนได้รับการช่วยเหลือ เยียวยา ชดเชยรายได้ และบรรเทาค่าใช้จ่ายในช่วงที่มีการแพร่ระบาดของโควิด-19 รวมมูลค่าทั้งสิ้น 704,749.72 ล้านบาท โดยมีผู้ได้รับผลประโยชน์ เช่น ประชาชนที่ได้รับเงินช่วยเหลือจากโครงการเราชนะ จำนวน 32,866,393 ราย กลุ่มเปราะบาง จำนวน 6,663,602 ราย และเกษตรกร จำนวน 7,565,880 ราย
                                      1.2.3 แผนงานที่ 3 แผนงานหรือโครงการที่มีวัตถุประสงค์เพื่อฟื้นฟูเศรษฐกิจและสังคม ที่ได้รับผลกระทบจากโควิด-19
                                                (1) การประเมินผลโครงการ จำนวน 329 โครงการ กรอบวงเงินรวม 208,354.27 ล้านบาท มีผลเบิกจ่าย 185,538.47 ล้านบาท คิดเป็นร้อยละ 89.05 ของกรอบวงเงิน โดยมีผลการดำเนินงานอยู่ในระดับดีมาก
                                                (2) ผลกระทบต่อเศรษฐกิจและสังคม เกิดเงินหมุนเวียนในระบบเศรษฐกิจ จำนวน 816,288.75 ล้านบาท มีรายได้จากการจัดเก็บภาษีทั้งทางตรงและทางอ้อมที่คาดว่ารัฐจะได้รับกลับคืนสูงสุดภายในระยะเวลา 3 ปี จำนวน 173,052.59 ล้านบาท รวมทั้งชะลอการว่างงาน การเลิกจ้างงาน และรักษาระดับการจ้างงาน และกระจายรายได้สู่ท้องถิ่น
                                                (3) ผลผลิต ผลลัพธ์ และผลสัมฤทธิ์ที่สำคัญ เช่น สนับสนุน การจ้างงานและรักษาระดับการจ้างงานในช่วงการแพร่ระบาดของโควิด-19 จำนวน 237,884 ราย ยกระดับกำลังการผลิตผ่านการพัฒนาพื้นที่เกษตรกรรมตามแนวทางเกษตรทฤษฎีใหม่และพื้นที่ต้นแบบ “โคก หนอง นา”2 รวมทั้งยกระดับกลุ่มเกษตรกรแปลงใหญ่ จำนวน 55,651 แปลงและพัฒนาโครงสร้างพื้นฐาน เป็นการปรับปรุง ซ่อมแซม ถนน จำนวน 548 แห่ง และจัดการแหล่งน้ำต่าง ๆ ทั้งแหล่งน้ำชลประทาน แหล่งน้ำบาดาล และแหล่งน้ำธรรมชาติ จำนวน 782 แห่ง
                   2. รายงานการประเมินผลลัพธ์ต่อระบบเศรษฐกิจและสังคมภายใต้พระราชกำหนดให้อำนาจ กค. กู้เงินฯ โดยใช้ 3 แบบจำลอง ดังนี้
                             2.1 แบบจำลองเศรษฐกิจมหภาค เป็นการวิเคราะห์ผลกระทบจากการมีโครงการภายใต้พระราชกำหนดให้อำนาจ กค. กู้เงินฯ ว่าส่งผลต่อเป้าหมายเศรษฐกิจมหภาคอย่างไรแบ่งออกเป็น 8 ส่วน ดังนี้
                                      2.1.1 ผลกระทบต่อมูลค่าทางเศรษฐกิจ (Gross domestic product GDP)  การใช้จ่ายเงินกู้ภายใต้พระราชกำหนดให้อำนาจ กค. กู้เงินฯ จำนวน 950,590.60 ล้านบาท ส่งผลให้มูลค่า GDP  รวมตั้งแต่ปี 2563-2566 เพิ่มขึ้น 0.80 ล้านล้านบาท และเมื่อพิจารณาตามแผนงาน พบว่า การใช้จ่ายเงินกู้ตามแผนงานที่ 2 ที่มีวัตถุประสงค์เพื่อช่วยเหลือ เยียวยา และชดเชยให้กับภาคประชาชน เกษตรกร และผู้ประกอบการ ซึ่งได้รับผลกระทบจากโควิด -19 ส่งผลให้มูลค่าทางเศรษฐกิจเพิ่มขึ้นมากที่สุดจำนวน 0.59 ล้านล้านบาท
                                      2.1.2 ผลกระทบต่ออัตราการเจริญเติบโตทางเศรษฐกิจที่แท้จริง (Real GDP Growth) การใช้จ่ายเงินกู้ฯ ส่งผลให้ Real GDP Growth เพิ่มขึ้นทั้งหมดร้อยละ 4.89 โดยในปี 2564 อัตราเติบโตเพิ่มขึ้นสูงสุดที่ร้อยละ 2.48
                                      2.1.3 ผลกระทบต่อ GDP ของจังหวัด (Gross Provincial Product GPP) การใช้จ่ายเงินกู้ฯ ส่งผลต่อ GPP สูงสุด 5 จังหวัด ได้แก่ กรุงเทพมหานคร (ส่วนเพิ่มจากการมีโครงการ 29,669.28 ล้านบาท) ชลบุรี (ส่วนเพิ่มจากการมีโครงการ 10,017.95 ล้านบาท) สมุทรปราการ (ส่วนเพิ่มจากการมีโครงการ 7,711.10 ล้านบาท) ปทุมธานี (ส่วนเพิ่มจากการมีโครงการ 7,169.12 ล้านบาท) และระยอง (ส่วนเพิ่มจากการมีโครงการ 4,134.43 ล้านบาท)3
                                      2.1.4 ผลกระทบต่อการจ้างงาน การใช้จ่ายเงินกู้ฯ ส่งผลให้จำนวนการจ้างงานรวมตั้งแต่ปี 2563-2566 ของทุกสาขาการผลิตเพิ่มขึ้น จำนวน 850,676 ราย โดยโครงการที่มีการจ้างงานมากที่สุด ได้แก่ โครงการยกระดับเศรษฐกิจและสังคมรายตำบลแบบบูรณาการ (1 ตำบล 1 มหาวิทยาลัย)4 โครงการส่งเสริมการจ้างงานใหม่สำหรับผู้จบการศึกษาใหม่โดยภาครัฐและเอกชน และโครงการ 1 ตำบล 1 กลุ่มเกษรทฤษฎีใหม่5
                                      2.1.5 ผลกระทบต่อรายได้รัฐบาลต่อผู้มีงานทำ การใช้จ่ายเงินกู้ฯ ส่งผลให้รายได้ของรัฐบาลต่อผู้มีงานทำเพิ่มขึ้นรวมตั้งแต่ปี 2563-2566 จำนวน 39,738 บาท/คน โดยรายได้รัฐบาลดังกล่าวข้างต้น ประมาณร้อยละ 88 มาจากภาษีอากร และประมาณร้อยละ 12 มาจากรายได้จากรัฐวิสาหกิจ
                                       2.1.6 ผลกระทบต่ออัตราเงินเฟ้อ การใช้จ่ายเงินกู้ส่งผลให้อัตราเงินเฟ้อตั้งแต่ปี 2563-2566 ปรับตัวสูงขึ้นเฉลี่ยร้อยละ 0.05 ต่อปี โดยในปี 2564 เพิ่มขึ้นมากที่สุดอยู่ที่ร้อยละ 0.08 ซึ่งจากผลการประเมินดังกล่าวสามารถสรุปได้ว่าการดำเนินโครงการภายใต้พระราชกำหนดให้อำนาจ กค. กู้เงินฯ ไม่มีผลต่อการเปลี่ยนแปลงเงินเฟ้อในปีที่มีโครงการโดยตรง
                                       2.1.7 ผลกระทบต่อความยั่งยืนด้านการคลัง การใช้จ่ายเงินกู้ ฯ ส่งผลให้สัดส่วนหนี้สาธารณะต่อ GDP รวมตั้งแต่ปี 2563-2566 เพิ่มขึ้นเฉลี่ยร้อยละ 6.54 ต่อปี แต่ยังคงอยู่ภายใต้กรอบความยั่งยืนทางการคลัง ซึ่งไม่เกินร้อยละ 70 (ในปี 2566 มีสัดส่วนหนี้อยู่ที่ร้อยละ 63)
                                       2.1.8 ผลกระทบต่อผลผลิตที่ระดับศักยภาพ การใช้จ่ายเงินกู้ฯ ส่งผลให้ผลผลิตที่ระดับศักยภาพหรือผลผลิตสูงสุดที่ประเทศสามารถผลิตได้รวมตั้งแต่ปี 2563-2570 เพิ่มขึ้นจำนวน 3,358,321.22 ล้านบาท โดยตั้งแต่ปี 2567-2570 ผลผลิตที่ระดับศักยภาพจะเพิ่มขึ้นมากที่สุด เนื่องจากการมีโครงการบางประเภท เช่น โครงการอบรมเพื่อส่งเสริมการจ้างงานและโครงการที่มีการลงทุนซื้อเครื่องจักร ซึ่งจะส่งผลให้ผลิตภาพแรงงานและผลิตภาพทุนสูงขึ้น อย่างไรก็ตาม ในระยะสั้น แรงงานอาจยังไม่สามารถนำความรู้ไปปรับใช้ได้ทันที แต่ในระยะยาวแรงงานจะเกิดความชำนาญจากการใช้เครื่องจักรเพิ่มขึ้น ส่งผลให้เกิดกระบวนการคิดวิเคราะห์เพื่อพัฒนาความรู้และทักษะด้านต่าง ๆ ที่สูงขึ้นและสามารถสร้างผลผลิตได้เพิ่มขึ้น
                             2.2 แบบจำลองดุลยภาพทั่วไปเชิงพลวัต เป็นการวิเคราะห์ผลกระทบจากการเชื่อมโยงภาคส่วนหลักต่าง ๆ ในระบบเศรษฐกิจ ซึ่งจะสะท้อนออกเป็นผลผลิตรายสาขาและผลิตทางสังคม ดังนี้
                                      2.2.1 มูลค่าทางเศรษฐกิจที่แท้จริง (Real GDP6)
                                                (1) ผลการวิเคราะห์ส่วนต่างของ Real GDP ระหว่างกรณีที่มีโครงการและไม่มีโครงการภายใต้พระราชกำหนดให้อำนาจ กค. กู้เงินฯ โดยคัดเลือกโครงการที่มีสัดส่วนการใช้จ่ายเงินกู้ฯ สูงที่สุด จำนวน 19 โครงการ ซึ่งการใช้จ่ายเงินกู้ฯ กรณีที่มีโครงการฯ ส่งผลให้ Real GDP รวมทั้งหมดเพิ่มสูงขึ้น จำนวน 171,741.53  ล้านบาท และมีอัตราการเจริญเติบโต Real GDP เพิ่มขึ้นร้อยละ 1.36 อย่างไรก็ตาม กรณีที่ไม่มีโครงการฯ จะทำให้มูลค่า Real GDP มีเพียง 12,653,517.43 ล้านบาท
                                                (2) ผลการวิเคราะห์ส่วนต่างของ Real GDP ระหว่างกรณีที่มีโครงการเงินโอนเพื่อเยียวยาหรือกระตุ้นการใช้จ่ายและกรณีที่ไม่มีโครงการภายใต้พระราชกำหนดให้อำนาจ กค. กู้เงินฯ โดยคัดเลือกโครงการเงินโอนฯ จำนวน 11 โครงการ เช่น โครงการคนละครึ่ง  โครงการเราชนะ โครงการกำลังใจ และโครงการเราเที่ยวด้วยกัน ส่งผลให้มูลค่า Real GDP รวมเพิ่มสูงขึ้นมากที่สุด จำนวน 146,189.33 ล้านบาท
                                                (3) ผลการวิเคราะห์ส่วนต่างของ Real GDP ระหว่างกรณีที่มีโครงการที่มีวัตถุประสงค์อื่นที่ไม่ใช่โครงการเงินโอนฯ กับกรณีที่ไม่มีโครงการภายใต้พระราชกำหนดให้อำนาจ กค. กู้เงินฯ โดยคัดเลือกโครงการที่มีวัตถุประสงค์อื่นที่ไม่ใช่โครงการเงินโอนฯ จำนวน 8 โครงการ เช่น โครงการค่าบริการสาธารณสุขภายใต้ระบบหลักประกันสุขภาพแห่งชาติ โครงการพัฒนาพื้นที่ต้นแบบการพัฒนาคุณภาพชีวิตตามหลักทฤษฎีใหม่ ประยุกต์สู่ “โคก หนอง นา โมเดล” และโครงการส่งเสริมการจ้างงานใหม่สำหรับผู้จบการศึกษาใหม่โดยภาครัฐและเอกชน ส่งผลให้มูลค่า Real GDP โดยรวมเพิ่มสูงขึ้น จำนวน 25,552.20 ล้านบาท
                                      2.2.2 ผลผลิตรายสาขา การใช้จ่ายเงินกู้ฯ ส่งผลให้ผลผลิตรายสาขาทั้งหมดจาก 88 สาขาการผลิต (แบ่งเป็น 2 กลุ่ม คือ กลุ่มภาคการเกษตร จำนวน 68 สาขา เช่น  การทำนา การทำไร่ผัก และการทำสวนผลไม้ และกลุ่มนอกภาคการเกษตร จำนวน 20 สาขา  เช่น การผลิตชา กาแฟ และเครื่องดื่มกึ่งสำเร็จรูป ต่าง ๆ สถาบันการเงิน และการขนส่ง) เพิ่มขึ้น 1,308,511.58 ล้านบาท ทั้งนี้ เมื่อพิจารณาสาขาการผลิตที่มีมูลค่าผลผลิตมากที่สุดจากการใช้จ่ายเงินกู้ฯ คือ การค้าปลีก ซึ่งเพิ่มขึ้น 325,564.47 ล้านบาท
                                      2.2.3 ผลผลิตทางสังคม แบ่งออกเป็น 2 ด้าน ดังนี้
                                                (1) ด้านสาธารณสุข การใช้จ่ายงบประมาณของโครงการเกิดขึ้นในช่วงที่มีการผ่อนคลายนโยบายภาครัฐเพื่อป้องกันการแพร่ระบาดของโควิด -19 (ช่วงวันที่เริ่มระบาด 1 มษายน 2564 เป็นต้นไป) โดยส่วนใหญ่เป็นการจัดซื้ออุปกรณ์การแพทย์และสาธารณสุข
                                                (2) ด้านการกระจายรายได้ การใช้จ่ายเงินกู้ฯ ส่งผลกระทบต่อเศรษฐกิจครัวเรือน โดยช่วยให้รายได้ของครัวเรือนโดยเฉลี่ยทุกระดับชั้นไม่ลดลง และสามารถลดระดับความเหลื่อมล้ำในการกระจายได้เพียงเล็กน้อย
                             2.3 แบบจำลองปัจจัยการผลิต เป็นการวิเคราะห์ผลกระทบว่าเมื่อเงินกู้ฯ ลงไปในแต่ละภาคการผลิตจะมีผลกระทบทางตรงและทางอ้อม รวมถึงผลกระทบทางเศรษฐกิจอื่น ๆ อย่างไร เช่น การจ้างงานและค่าจ้างที่สูงขึ้น โดยการประเมินโครงการได้สุ่มตัวอย่างโครงการ/แผนงานทั้งหมด 400 โครงการ (จากทั้งหมด 1,088 โครงการ) กรอบวงเงิน 980,812.25 ล้านบาท ซึ่งพบว่า เกิดเงินหมุนเวียนในระบบเศรษฐกิจ จำนวน 3,184,358.34 ล้านบาท สร้างมูลค่าเพิ่มทางเศรษฐกิจ จำนวน 756,849.53 ล้านบาท มีรายได้จากการจัดเก็บภาษีทั้งทางตรงและทางอ้อมที่คาดว่าจะได้รับกลับคืนสูงสุด ภายในระยะเวลา 3 ปี จำนวน 630,157.49 ล้านบาท และสามารถรักษาการจ้างงานในช่วงที่มีการดำเนินโครงการสะสม จำนวน 20.51 ล้านอัตรา รวมทั้งเกิดการจ้างงานการพัฒนาทักษะ และ การพัฒนาอาชีพ จำนวน 414,322 ราย
______________
1จากการประสานงานกับ กค. กรณีดังกล่าวนับตั้งแต่วันสิ้นสุดการขยายระยะเวลาโครงการ คือ 31 ธันวาคม 2565
2 “โคก หนอง นา” เป็นรูปแบบการแก้ไขปัญหาเรื่องการจัดการน้ำ ซึ่งผสมผสานแนวคิดเกษตรทฤษฎีใหม่กับภูมิปัญญาพื้นบ้านให้สอดคล้องกัน โดยแบ่งพื้นที่ขุดบ่อทำหนองและคลองไส้ไก่ ร้อยละ 30 ทำนา ปลูกข้าว ร้อยละ 30 ทำโคกหรือป่า ร้อยละ 30 และทำที่อยู่อาศัย ร้อยละ 10
3จากการประสานงานกับ กค. พบว่า จังหวัดที่มี GPP ต่ำที่สุด ได้แก่ จังหวัดสิงห์บุรี ระยอง และสมุทรสงคราม
4โครงการ 1 ตำบล 1 มหาวิทยาลัย เป็นโครงการจ้างนิสิต นักศึกษา และประชาชน เพื่อไปทำงานร่วมกับชุมชนในตำบลทั่วประเทศเพื่อแก้ไขปัญหาการว่างงานและความยากจนของชุมชน
5โครงการ 1 ตำบล 1 กลุ่มเกษตรทฤษฎีใหม่ เป็นโครงการจ้างงานเกษตรกรเพื่อพัฒนาพื้นที่ตามแนวทางกลุ่มเกษตรทฤษฎีใหม่
6Real GDP หมายถึงปริมาณผลผลิตมวลรวมที่แท้จริงที่ประเทศผลิต โดยตัดผลกระทบ เช่น ค่าเงินเฟ้อ ออกไป
 
5. เรื่อง สรุปภาพรวมดัชนีเศรษฐกิจการค้าประจำเดือนมีนาคม 2566
                   คณะรัฐมนตรีรับทราบสรุปภาพรวมดัชนีเศรษฐกิจการค้าประจำเดือนมีนาคม 2566 ตามที่กระทรวงพาณิชย์เสนอ ดังนี้
                    สาระสำคัญ 
                   1. สรุปภาพรวมดัชนีเศรษฐกิจการค้าเดือนมีนาคม 2566 ดังนี้
                   ดัชนีราคาผู้บริโภคของไทย เดือนมีนาคม 2566 เท่ากับ 107.76 เมื่อเทียบกับเดือนเดียวกันของปีก่อน ซึ่งเท่ากับ 104.79 ส่งผลให้อัตราเงินเฟ้อทั่วไป สูงขึ้นร้อยละ 2.83 (YoY) ชะลอตัวต่อเนื่องเป็นเดือนที่ 3 และต่ำสุดในรอบ 15 เดือน ทำให้อยู่ในกรอบเป้าหมายเงินเฟ้อที่รัฐมนตรีว่าการกระทรวงการคลัง และคณะกรรมการนโยบายการเงิน (กนง.) กำหนดไว้ สาเหตุสำคัญมาจากการลดลงของราคาน้ำมันเชื้อเพลิง และสินค้าอาหารที่ราคาชะลอตัวเกือบทุกกลุ่มสินค้า ทั้งไข่และผลิตภัณฑ์นม ผักและผลไม้ เครื่องประกอบอาหาร อาหารบริโภคในบ้านและนอกบ้าน นอกจากนี้ ฐานราคาที่ใช้คำนวณเงินเฟ้อในปี 2565 อยู่ระดับสูง มีส่วนทำให้เงินเฟ้อชะลอตัว สำหรับเฉลี่ยไตรมาสแรกของปี 2566 อัตราเงินเฟ้อสูงขึ้นร้อยละ 3.88
                   อัตราเงินเฟ้อของไทยเมื่อเทียบกับต่างประเทศ (ข้อมูลล่าสุดเดือนกุมภาพันธ์ 2566) พบว่า เงินเฟ้อไทยต่ำเป็นอันดับที่ 20 จาก 134 เขตเศรษฐกิจที่มีการประกาศตัวเลข ซึ่งถือว่าอยู่ในระดับที่ดีกว่าหลายเขตเศรษฐกิจ อาทิ สหรัฐอเมริกา อิตาลี สหราชอาณาจักร เม็กซิโก อินเดีย และเกาหลีใต้ รวมถึงประเทศในอาเซียน ทั้งลาว ฟิลิปปินส์ สิงคโปร์ อินโดนีเซีย และเวียดนาม
                   อัตราเงินเฟ้อที่สูงขึ้นร้อยละ 2.83 (YoY) ในเดือนนี้ เป็นการสูงขึ้นในอัตราที่ชะลอตัวตามราคาสินค้าทั้งในหมวดอาหาร และหมวดอื่น ๆ ที่ไม่ใช่อาหาร ดังนี้
                   หมวดอาหารและเครื่องดื่มไม่มีแอลกอฮอล์ สูงขึ้นร้อยละ 5.22 (YoY) ชะลอตัว ต่อเนื่องจากเดือนกุมภาพันธ์ 2566 ที่สูงขึ้นร้อยละ 5.74 สินค้าที่ราคาสูงขึ้น อาทิ ผักและผลไม้ (มะนาว กะหล่ำปลี แตงกวา แตงโม ส้มเขียวหวาน ฝรั่ง) ตามปริมาณผลผลิตที่เข้าสู่ตลาดน้อย ไข่ไก่ เนื้อสุกร ไก่สด ราคาสูงขึ้นต่อเนื่องจากช่วงที่ผ่านมา แต่มีแนวโน้มชะลอตัว ข้าวสาร ตามโปรโมชัน ซีอิ๊ว น้ำพริกแกง กาแฟ/ชา (ร้อน/เย็น) และน้ำอัดลม เนื่องจากต้นทุนการผลิตที่ยังสูงกว่าเดือนมีนาคม 2565 ประกอบกับความต้องการมีอย่างต่อเนื่องตามภาวะเศรษฐกิจ นอกจากนี้ อาหารสำเร็จรูป (กับข้าวสำเร็จรูป ข้าวราดแกง อาหารเช้า) ปรับขึ้นเล็กน้อย สำหรับสินค้าที่ราคาลดลง อาทิ ผักคะน้า ผักชี ขึ้นฉ่าย กล้วยหอม ทุเรียน น้ำมันพืช มะพร้าว (ผลแห้ง/ขูด) และมะขามเปียก
                   หมวดอื่น ๆ ที่ไม่ใช่อาหารและเครื่องดื่ม สูงขึ้นร้อยละ 1.22 (YoY) ชะลอตัวต่อเนื่องจากเดือนกุมภาพันธ์ 2566 ที่สูงขึ้นร้อยละ 2.47 สินค้าที่ราคายังคงสูงขึ้น อาทิ ค่าไฟฟ้า ก๊าซหุงต้ม ค่าโดยสารสาธารณะ (แท็กซี่ เรือ รถเมล์เล็ก/สองแถว เครื่องบิน) น้ำมันเชื้อเพลิงบางประเภท (น้ำมันดีเซล ก๊าซยานพาหนะ (LPG) ค่าการศึกษา ค่าใช้จ่ายส่วนบุคคล และสิ่งที่เกี่ยวกับความสะอาด (สบู่ถูตัว ยาสีฟัน น้ำยาปรับผ้านุ่ม ผลิตภัณฑ์ซักผ้า) นอกจากนี้ ค่าบริการส่วนบุคคล (ค่าแต่งผมชาย/สตรี ค่าทำเล็บ) เพิ่มขึ้นเล็กน้อย อย่างไรก็ตาม ยังมีสินค้าสำคัญหลายรายการราคาลดลง ซึ่งส่งผลให้ราคาสินค้าที่ไม่ใช่อาหารและเครื่องดื่มในภาพรวมชะลอตัวค่อนข้างมาก อาทิ น้ำมันเชื้อเพลิงในกลุ่มแก๊สโซฮอล์และเบนซิน เครื่องใช้ไฟฟ้า (เครื่องรับโทรทัศน์ เครื่องปรับอากาศ เครื่องซักผ้า) เสื้อผ้าบุรุษ หน้ากากอนามัย โฟมล้างหน้า ที่เขียนคิ้ว ผลิตภัณฑ์เปลี่ยนสีผม ค่าสมาชิกเคเบิลทีวี เครื่องรับโทรศัพท์มือถือ และค่าทัศนาจรในประเทศ
                   เงินเฟ้อพื้นฐาน เมื่อหักอาหารสดและพลังงานออก สูงขึ้นร้อยละ 1.75 (YoY) ชะลอตัวต่อเนื่องจากเดือนกุมภาพันธ์ 2566 ที่สูงขึ้นร้อยละ 1.93 (YoY)
                   ดัชนีราคาผู้บริโภคในเดือนนี้ เมื่อเทียบกับเดือนก่อนหน้า ลดลงร้อยละ 0.27 (MoM) ตามราคาสินค้าในหมวดอาหารและเครื่องดื่มไม่มีแอลกอฮอล์ ที่ลดลงร้อยละ 0.53 สินค้าที่ราคาลดลงอาทิ เนื้อสัตว์ (เนื้อสุกร ไก่สด) ผักและผลไม้สด (แตงกวา ผักกาดขาว ผักบุ้ง กล้วยหอม มะม่วง องุ่น) เนื่องจากปริมาณผลผลิตเพิ่มขึ้นเมื่อเทียบกับเดือนที่ผ่านมา รวมทั้ง น้ำมันพืช ปรับลดลงตามราคาวัตถุดิบ ผลิตภัณฑ์เสริมอาหาร ชาสำเร็จรูปพร้อมดื่ม และอาหารโทรสั่ง (delivery) และสินค้าในหมวดอื่น ๆ ที่ไม่ใช่อาหารและเครื่องดื่ม ลดลงร้อยละ 0.08 ตามการลดลงของราคาน้ำมันเชื้อเพลิงเกือบทุกประเกท หมวดเครื่องนุ่งห่มและรองเท้า (เสื้อบุรุษ/สตรี) เครื่องปรับอากาศ เครื่องซักผ้า ตู้เย็น น้ำยาล้างห้องน้ำ สบู่ถูตัว โฟมล้างหน้า น้ำหอม และผลิตภัณฑ์ป้องกันและบำรุงผิว
                             2. แนวโน้มเงินเฟ้อ
                             แนวโน้มอัตราเงินเฟ้อไตรมาสที่ 2 ปี 2566 มีแนวโน้มชะลอตัว เนื่องจากราคาสินค้าสำคัญหลายรายการมีแนวโน้มลดลง โดยเฉพาะน้ำมันเชื้อเพลิงที่ส่งผลทั้งทางตรงและทางอ้อมต่อเงินเฟ้อประกอบกับฐานราคาปี 2565 อยู่ระดับสูง และมาตรการช่วยเหลือค่าครองชีพของภาครัฐที่มีอย่างต่อเนื่อง นอกจากนี้ การส่งออกของไทยที่ชะลอตัว และการปรับขึ้นอัตราดอกเบี้ย อาจจะส่งผลให้กำลังซื้อของภาคธุรกิจและประชาชนลดลง ซึ่งมีส่วนทำให้อัตราเงินเฟ้อชะลอตัว อย่างไรก็ตาม ค่าไฟฟ้า และก๊าซหุงต้มที่ยังอยู่ระดับสูง รวมทั้งการขาดแคลนแรงงาน ยังคงเป็นสาเหตุที่ทำให้ต้นทุนอยู่ระดับสูง นอกจากนี้ เศรษฐกิจของไทยที่ฟื้นตัวอย่างต่อเนื่อง รวมถึงเทศกาลสงกรานต์ วันหยุดยาว และการหาเสียงของพรรคการเมือง ทำให้กิจกรรมทางเศรษฐกิจมีมากขึ้น และจะส่งผลต่อ  อุปสงค์โดยรวม ราคาสินค้าและบริการ ตามลำดับ ซึ่งจะต้องติดตามสถานการณ์อย่างใกล้ชิดต่อไป
                             ทั้งนี้ กระทรวงพาณิชย์ได้ปรับตัวเลขคาดการณ์อัตราเงินเฟ้อทั่วไป ปี 2566 เพื่อให้สอดคล้องกับสถานการณ์เศรษฐกิจในปัจจุบัน จากระหว่างร้อยละ 2.0 - 3.0 (ค่ากลาง 2.5) เป็นระหว่างร้อยละ 1.7 - 2.7 (ค่ากลาง 2.2) และหากสถานการณ์เปลี่ยนแปลงอย่างมีนัยสำคัญจะมีการทบทวนอีกครั้ง
                             สำหรับดัชนีความเชื่อมั่นผู้บริโภคโดยรวม เดือนมีนาคม 2566 อยู่ที่ระดับ 52.3 ยังคงอยู่ในช่วงเชื่อมั่นติดต่อกันเป็นเดือนที่ 5 (นับตั้งแต่เดือนธันวาคม 2565) แม้ว่าจะปรับลดลงเล็กน้อยจากระดับ 52.5 ในเดือนก่อนหน้า เป็นการปรับลดลงทั้งดัชนีความเชื่อมั่นผู้บริโภคในปัจจุบัน และในอนาคต (3 เดือนข้างหน้า) สาเหตุการปรับลดลงเล็กน้อยแต่ยังคงอยู่ในช่วงเชื่อมั่นโดยรวมมาจาก (1) เศรษฐกิจในประเทศฟื้นตัวอย่างค่อยเป็นค่อยไป โดยได้รับแรงสนับสนุนจากการท่องเที่ยว และการบริโภคในประเทศ (2) ราคาสินค้าอุปโภคบริโภคบางรายการปรับลดลง โดยเฉพาะน้ำมันเชื้อเพลิง เมื่อเทียบกับเดือนก่อนหน้า (3) มาตรการลดค่าครองชีพและการกระตุ้นเศรษฐกิจจากภาครัฐ อาทิ การตรึงค่าไฟฟ้าภาคครัวเรือน และโครงการเราเที่ยวด้วยกันเฟส 5 และ (4) พรรคการเมืองเริ่มหาเสียงเพื่อเลือกตั้งในกลางเดือนพฤษภาคมนี้ ส่งผลให้กิจกรรมทางเศรษฐกิจเพิ่มขึ้น รวมทั้งประชาชนส่วนมากคาดหวังที่จะมีส่วนร่วมในการกำหนดทิศทางการเมืองส่งผลให้ความเชื่อมั่นอยู่ในเกณฑ์ดี อย่างไรก็ตาม ประชาชนยังมีความกังวลต่อภาระค่าครองชีพที่ยังคงอยู่ในระดับสูง โดยเฉพาะค่าไฟฟ้าภาคครัวเรือนที่ปรับเพิ่มขึ้น ซึ่งอาจจะส่งผลต่อความเชื่อมั่นของประชาชนในระยะต่อไป
 
6. เรื่อง รายงานสถานการณ์การส่งออกของไทย ประจำเดือนกุมภาพันธ์ 2566
                   คณะรัฐมนตรีรับทราบรายงานสถานการณ์การส่งออกของไทย ประจำเดือนกุมภาพันธ์ 2566 ตามที่กระทรวงพาณิชย์เสนอ ดังนี้  
                   สาระสำคัญ 
                        1. สรุปสถานการณ์การส่งออกของไทย ประจำเดือนกุมภาพันธ์ 2566  
การส่งออกของไทยในเดือนกุมภาพันธ์ 2566 มีมูลค่า 22,376.3 ล้านเหรียญสหรัฐ (730,123   ล้านบาท) หดตัวร้อยละ 4.7 หากหักสินค้าเกี่ยวเนื่องกับน้ำมัน ทองคำ และยุทธปัจจัย หดตัวเพียงร้อยละ 0.05 เนื่องจากฐานที่สูงในปีก่อนหน้า และแรงกดดันจากภาวะเศรษฐกิจโลกที่ชะลอตัว กระทบต่อความต้องการสินค้า โดยกลุ่มอิเล็กทรอนิกส์และเครื่องใช้ไฟฟ้ายังคงหดตัว รวมทั้ง สินค้าเกี่ยวเนื่องกับน้ำมัน (โดยเฉพาะเม็ดพลาสติก และเคมีภัณฑ์) และทองคำ มีการปรับลดลงจากปัจจัยราคาเป็นหลัก อย่างไรก็ดี การส่งออกสินค้าเกษตรและอุตสาหกรรมเกษตรกลับมาขยายตัวในรอบ 5 เดือน และสินค้าอุตสาหกรรมที่มีสัดส่วนต่อการส่งออกสูงยังคงขยายตัวได้ดี ได้แก่ รถยนต์และส่วนประกอบ อัญมณีและเครื่องประดับ (ไม่รวมทองคำ) และเครื่องปรับอากาศ แม้ว่าการส่งออกไปตลาดหลัก (ได้แก่ สหรัฐฯ จีน ญี่ปุ่น) ยังคงหดตัว แต่การส่งออกไปตลาดเป้าหมายที่กระทรวงพาณิชย์ให้ความสำคัญในปี 2566 เติบโตดี โดยเฉพาะตลาดตะวันออกกลาง และอินเดีย อีกทั้ง การส่งออกไปยังฮ่องกงที่เป็นคู่ค้าอันดับ 4 ของไทย กลับมาขยายตัวในรอบ 10 เดือน ทั้งนี้ การส่งออกไทย 2 เดือนแรก หดตัวร้อยละ 4.6 และเมื่อหักสินค้าเกี่ยวเนื่องกับน้ำมัน ทองคำ และยุทธปัจจัย หดตัวร้อยละ 1.4
มูลค่าการค้ารวม
มูลค่าการค้าในรูปเงินเหรียญสหรัฐ เดือนกุมภาพันธ์ 2566 มีมูลค่าการค้ารวม 45,865.9 ล้านเหรียญสหรัฐ หดตัวร้อยละ 1.8 เทียบกับเดือนเดียวกันของปีก่อน โดยการส่งออก มีมูลค่า 22,376.3 ล้านเหรียญสหรัฐ หดตัวร้อยละ 4.7 การนำเข้า มีมูลค่า 23,489.7 ล้านเหรียญสหรัฐ ขยายตัวร้อยละ 1.1 ดุลการค้า ขาดดุล 1,113.4 ล้านเหรียญสหรัฐ ภาพรวม 2 เดือนแรกของปี 2566 มีมูลค่าการค้ารวม 91,014.6 ล้านเหรียญสหรัฐ หดตัวร้อยละ 0.6 โดยการส่งออก มีมูลค่า 42,625.8 ล้านเหรียญสหรัฐ หดตัวร้อยละ 4.6 การนำเข้า มีมูลค่า 48,388.8 ล้านเหรียญสหรัฐ ขยายตัวร้อยละ 3.3 ดุลการค้า ขาดดุล 5,763.1 ล้านเหรียญสหรัฐ
มูลค่าการค้าในรูปเงินบาท เดือนกุมภาพันธ์ 2566 มีมูลค่าการค้ารวม 1,506,548 ล้านบาท   หดตัวร้อยละ 2.4 เทียบกับเดือนเดียวกันของปีก่อน โดยการส่งออก มีมูลค่า 730,123 ล้านบาท หดตัวร้อยละ 5.3 การนำเข้า มีมูลค่า 776,425 ล้านบาท ขยายตัวร้อยละ 0.5 ดุลการค้า ขาดดุล 46,301 ล้านบาท ภาพรวม 2 เดือนแรกของปี 2566 มีมูลค่าการค้ารวม 3,078,105 ล้านเหรียญสหรัฐ ขยายตัวร้อยละ 1.0 โดยการส่งออก มีมูลค่า 1,430,250 ล้านบาท หดตัวร้อยละ 3.2 การนำเข้า มีมูลค่า 1,647,855 ล้านบาท ขยายตัวร้อยละ 5.0 ดุลการค้า ขาดดุล 217,605 ล้านบาท
การส่งออกสินค้าเกษตรและอุตสาหกรรมเกษตร
มูลค่าการส่งออกสินค้าเกษตรและอุตสาหกรรมเกษตร ขยายตัวร้อยละ 3.6 สินค้าสำคัญที่ขยายตัว ได้แก่ น้ำตาลทราย ขยายตัวร้อยละ 21.4 (ขยายตัวในตลาดอินโดนีเซีย ฟิลิปปินส์ กัมพูชา มาเลเซีย และลาว) ผลิตภัณฑ์มันสำปะหลัง ขยายตัวร้อยละ 5.2 (ขยายตัวในตลาดจีน ฟิลิปปินส์ อินเดีย เนเธอร์แลนด์ และลาว) ข้าว ขยายตัวร้อยละ 7.7 (ขยายตัวในตลาดอิรัก อินโดนีเซีย เซเนกัล โมซัมบิก และแอฟริกาใต้) ผลไม้สด แช่เย็น แช่แข็ง และแห้ง ขยายตัวร้อยละ 95.0 (ขยายตัวในตลาดจีน มาเลเซีย สหรัฐฯ ฮ่องกง และอินโดนีเซีย) ไขมันและน้ำมันจากพืชและสัตว์ ขยายตัวร้อยละ 171.4 (ขยายตัวในตลาดอินเดีย เมียนมา เคนยา เกาหลีใต้ และญี่ปุ่น) ไก่สด แช่เย็น แช่แข็ง ขยายตัวร้อยละ 61.6 (ขยายตัวในตลาดจีน ญี่ปุ่น มาเลเซีย เกาหลีใต้ และสิงคโปร์) ขณะที่สินค้าสำคัญที่หดตัว อาทิ ยางพารา หดตัวร้อยละ 34.0 (หดตัวในตลาดจีน มาเลเซีย ญี่ปุ่น เกาหลีใต้ และตุรกี) อาหารทะเลกระป๋องและแปรรูป หดตัวร้อยละ 9.1 (หดตัวในตลาดสหรัฐฯ ญี่ปุ่น ออสเตรเลีย แคนาดา และอียิปต์) อาหารสัตว์เลี้ยง หดตัวร้อยละ 23.4 (หดตัวในตลาดสหรัฐฯ มาเลเซีย อินเดีย เวียดนาม และอิตาลี) ผลไม้กระป๋องและแปรรูป หดตัวร้อยละ 23.9 (หดตัวในตลาดสหรัฐฯ ญี่ปุ่น ออสเตรเลีย กัมพูชา และเนเธอร์แลนด์) ทั้งนี้ 2 เดือนแรกของปี 2566 การส่งออกสินค้าเกษตรและอุตสาหกรรมเกษตร ขยายตัวร้อยละ 0.6
    การส่งออกสินค้าอุตสาหกรรม
             มูลค่าการส่งออกสินค้าอุตสาหกรรม หดตัวร้อยละ 6.2 แต่ยังมีสินค้าสำคัญที่ขยายตัว อาทิ รถยนต์ อุปกรณ์ และส่วนประกอบ ขยายตัวร้อยละ 3.6 (ขยายตัวในตลาดออสเตรเลีย ฟิลิปปินส์ อินโดนีเซีย ญี่ปุ่น และเวียดนาม) อัญมณีและเครื่องประดับ (ไม่รวมทองคำ) ขยายตัวร้อยละ 81.7 (ขยายตัวในตลาดฮ่องกง สิงคโปร์ กาตาร์ สหรัฐอาหรับเอมิเรตส์ และฝรั่งเศส) เครื่องยนต์สันดาปภายในแบบลูกสูบฯ ขยายตัวร้อยละ 22.2 (ขยายตัวในตลาดฮ่องกง แอฟริกาใต้ อาร์เจนติน่า จีน และฟิลิปปินส์) รถจักรยานยนต์และส่วนประกอบ ขยายตัวร้อยละ 15.7 (ขยายตัวในตลาดญี่ปุ่น จีน ออสเตรเลีย เนเธอร์แลนด์ และฟิลิปปินส์) อุปกรณ์กึ่งตัวนำ ทรานซิสเตอร์ และไดโอด ขยายตัวร้อยละ 60.5 (ขยายตัวในตลาดสหรัฐฯ เวียดนาม อินเดีย แคนาดา และตุรกี) หม้อแปลงไฟฟ้าและส่วนประกอบ ขยายตัวร้อยละ 39.7 (ขยายตัวในตลาดสหรัฐฯ เนเธอร์แลนด์ ญี่ปุ่น อิตาลี และเยอรมนี) เครื่องใช้สำหรับเดินทาง ขยายตัวร้อยละ53.7  (ขยายตัวในตลาดสหรัฐฯ สวิตเซอร์แลนด์ จีน ญี่ปุ่น และฝรั่งเศส) ขณะที่สินค้าสำคัญที่หดตัว อาทิ สินค้าที่เกี่ยวเนื่องกับน้ำมัน หดตัวร้อยละ 20.6  (หดตัวในตลาดจีน อินเดีย มาเลเซีย กัมพูชา และเวียดนาม) เครื่องคอมพิวเตอร์ อุปกรณ์ และส่วนประกอบ หดตัวร้อยละ 22.9 (หดตัวในตลาดสหรัฐฯ จีน ฮ่องกง ญี่ปุ่น และเนเธอร์แลนด์) เหล็ก เหล็กกล้า และผลิตภัณฑ์ หดตัวร้อยละ 12.9 (หดตัวในตลาดสหรัฐฯ ญี่ปุ่น อินเดีย มาเลเซีย และอินโดนีเซีย) ทั้งนี้ 2 เดือนแรกของปี 2566 การส่งออกสินค้าอุตสาหกรรม หดตัวร้อยละ 5.8
         ตลาดส่งออกสำคัญ
         การส่งออกไปยังตลาดสำคัญในภาพรวมยังหดตัวต่อเนื่อง สอดคล้องกับภาวะ
การชะลอตัวของอุปสงค์จากประเทศคู่ค้า อย่างไรก็ตาม การส่งออกไปหลายตลาด อาทิ จีน ญี่ปุ่น และ CLMV  หดตัวน้อยลงจากเดือนก่อน ขณะที่ตลาดตะวันออกกลางยังขยายตัวดีต่อเนื่อง รวมถึงฮ่องกงที่กลับมาขยายตัว ทั้งนี้ ภาพรวมการส่งออกไปยังกลุ่มตลาดต่าง ๆ สรุปได้ดังนี้ (1) ตลาดหลัก หดตัวร้อยละ 5.9 หดตัวใน สหรัฐฯ ร้อยละ 9.5 จีน ร้อยละ 7.9 ญี่ปุ่น ร้อยละ 2.5 CLMV ร้อยละ 4.9 และอาเซียน (5)  ร้อยละ 6.4 ขณะที่ สหภาพยุโรป (27) ขยายตัวต่อเนื่องร้อยละ 0.1 (2) ตลาดรอง ขยายตัวร้อยละ 2.4 โดยหดตัวในตลาดฮ่องกง ร้อยละ 28.6 ตะวันออกกลาง ร้อยละ 23.8 ทวีปแอฟริกา ร้อยละ 11.2 แต่หดตัวในตลาดเอเชียใต้ ร้อยละ 9.4 ทวีปออสเตรเลีย ร้อยละ 9.2 ลาตินอเมริกา ร้อยละ 4.7 รัสเซียและกลุ่มประเทศ CIS ร้อยละ 26.0 และสหราชอาณาจักร ร้อยละ 3.5 (3) ตลาดอื่น ๆ หดตัวร้อยละ 67.1 อาทิ สวิตเซอร์แลนด์ หดตัวร้อยละ 80.7
 
                       2. มาตรการส่งเสริมการส่งออกและแนวโน้มการส่งออกระยะต่อไป
                            การส่งเสริมการส่งออก กระทรวงพาณิชย์ดำเนินการเชิงรุกและลึก เพื่อผลักดันและอำนวยความสะดวกการส่งออก โดยการดำเนินงานที่สำคัญในรอบเดือนที่ผ่านมา อาทิ (1) การผลักดันการส่งออกสินค้าเกษตร กระทรวงพาณิชย์เดินหน้าทำตลาดข้าวผ่านงานแสดงสินค้านานาชาติ ตั้งเป้าการส่งออกปี 2566 ที่ 7.5 ล้านตัน ด้วยปัจจัยหนุนจากอินเดียและเวียดนามมีนโยบายเก็บสต๊อกข้าวในประเทศเพิ่มขึ้น รวมทั้งความต้องการบริโภคข้าวในอินโดนีเซีย บังกลาเทศ และตะวันออกกลางที่เพิ่มขึ้น (2) การเดินหน้าสร้างความร่วมมือระดับท้องถิ่น ด้วยการลงนามบันทึกความเข้าใจ (Mini FTA) ระหว่างไทยและเซินเจิ้น ตั้งเป้าการค้าระหว่างกันอีก 43,000 ล้านบาท ในปี 2566 - 2567 เซินเจิ้นเป็นเขตเศรษฐกิจใหญ่อันดับ 3 ของจีน รองจากเซี่ยงไฮ้และปักกิ่ง และมีขนาดเศรษฐกิจเกือบเท่าไทย และ (3) การเร่งเปิดเจรจา FTA คณะรัฐมนตรีเห็นชอบการเจรจาจัดทำความตกลงการค้าเสรี (FTA) ไทย-สหรัฐอาหรับเอมิเรตส์ (ยูเออี) โดยหลังจากนี้จะเข้าสู่กระบวนการเปิดการเจรจาระหว่างทั้งสองฝ่าย ซึ่งก่อนหน้านี้ กระทรวงพาณิชย์ได้นำคณะผู้แทนภาครัฐและเอกชนของไทยร่วมประชุมกับฝ่ายยูเออี เพื่อส่งเสริมการค้าการลงทุนระหว่างกัน และเปิดโครงการไทยซุค (Thai Souq) ที่เป็นแหล่งรวมและกระจายสินค้าและบริการของไทยในเมืองดูไบ ทั้งนี้ ยูเออีเป็นคู่ค้าอันดับหนึ่งในกลุ่มประเทศตะวันออกกลางและเป็นประตูเข้าสู่การค้าของกลุ่มประเทศอาหรับต่อไป
                            แนวโน้มการส่งออกระยะถัดไป กระทรวงพาณิชย์ ประเมินว่า ช่วงครึ่งปีแรกการส่งออกของไทยจะได้รับผลกระทบตามภาวะเศรษฐกิจโลกที่มีความไม่แน่นอนสูง ประเทศคู่ค้าหลักยังคงเผชิญปัญหาเงินเฟ้อ และการปรับขึ้นอัตราดอกเบี้ยนโยบายอย่างต่อเนื่องจะชะลอการเติบโตของเศรษฐกิจ อย่างไรก็ดีคาดว่า ช่วงหลังของปีการส่งออกจะปรับตัวดีขึ้นอย่างค่อยเป็นค่อยไปจากแรงกดดันเงินเฟ้อที่ปรับตัวลดลงตามแนวโน้มราคาพลังงานและปัญหาห่วงโซ่อุปทานโลกที่ทยอยคลี่คลาย นอกจากนี้ แรงหนุนจากการเปิดประเทศของจีน และการฟื้นตัวของภาคบริการและการท่องเที่ยวจะช่วยหนุนอุปสงค์ของประเทศคู่ค้าในระยะต่อไป
 
7. เรื่อง แนวทางวิธีการทางอิเล็กทรอนิกส์ตามพระราชบัญญัติการปฏิบัติราชการทางอิเล็กทรอนิกส์ พ.ศ. 2565
                   คณะรัฐมนตรีมีมติเห็นชอบตามที่สำนักงานคณะกรรมการพัฒนาระบบราชการ (สำนักงาน ก.พ.ร.) เสนอ ดังนี้
                   1. แนวทางวิธีการทางอิเล็กทรอนิกส์ ซึ่งประกอบด้วยกรอบการดำเนินการด้วยวิธีการทางอิเล็กทรอนิกส์ของหน่วยงาน และวิธีการทางอิเล็กทรอนิกส์สำหรับหน่วยงานระดับเริ่มต้น และระดับมาตรฐาน ซึ่งเป็นการจัดทำวิธีการทางอิเล็กทรอนิกส์ในระยะแรกตามมาตรา 19 แห่งพระราชบัญญัติการปฏิบัติราชการทางอิเล็กทรอนิกส์ พ.ศ. 2565
                   2. ให้หน่วยงานของรัฐนำงานบริการมาให้บริการบนแพลตฟอร์มดิจิทัลกลาง (Biz Portal และ Citizen Portal) โดย
                             2.1 ให้หน่วยงานที่ยังไม่มีช่องทางการให้บริการในรูปแบบอิเล็กทรอนิกส์นำงานบริการมาพัฒนาบนแพลตฟอร์มดิจิทัลกลางดังกล่าว เป็นทางเลือกแรก
                             2.2 ให้หน่วยงานที่มีงานบริการที่พัฒนาเป็นรูปแบบอิเล็กทรอนิกส์แล้วนำงานบริการมาเชื่อมโยงกับแพลตฟอร์มดิจิทัลกลาง
                             โดยมอบให้คณะกรรมการพัฒนาระบบราชการ (ก.พ.ร.) เป็นผู้พิจารณากรอบเวลาดำเนินการสำหรับ 2 กรณีดังกล่าว และติดตามเป็นระยะ เพื่อให้งานบริการของรัฐอยู่ในรูปแบบอิเล็กทรอนิกส์โดยเร็ว
                   สาระสำคัญของเรื่อง
                   สำนักงาน ก.พ.ร. รายงานว่า
                   1. พระราชบัญญัติการปฏิบัติราชการทางอิเล็กทรอนิกส์ พ.ศ. 2565 ได้ประกาศในราชกิจจานุเบกษา เมื่อวันที่ 12 ตุลาคม 2565 และมีผลใช้บังคับทุกมาตราเมื่อพ้นกำหนด 90 วันนับแต่วันประกาศในราชกิจจานุเบกษาเป็นต้นไป หรือตั้งแต่วันที่ 10 มกราคม 2566 มีสาระสำคัญที่เกี่ยวข้องกับเรื่องที่เสนอมาในครั้งนี้ ดังนี้
                             1.1 ให้ใช้บังคับแก่หน่วยงานของรัฐทุกหน่วย (ได้แก่ ราชการส่วนกลาง ราชการส่วนภูมิภาค ราชการส่วนท้องถิ่น รัฐวิสาหกิจ องค์การมหาชน และหน่วยงานอื่นของรัฐทุกหน่วย แต่ไม่รวมถึงรัฐวิสาหกิจที่เป็นบริษัทจำกัดหรือบริษัทมหาชนจำกัด รวมทั้งหน่วยงานของรัฐในฝ่ายนิติบัญญัติ ฝ่ายตุลาการ องค์กรอิสระตามรัฐธรรมนูญ องค์กรอัยการ และหน่วยงานอื่นของรัฐที่กำหนดในกฎกระทรวง (มาตรา 4)
                             1.2 ให้สำนักงาน ก.พ.ร. สำนักงานคณะกรรมการกฤษฎีกา (สคก.) สำนักงานพัฒนาธุรกรรมทางอิเล็กทรอนิกส์ (สพธอ.) และสำนักงานพัฒนารัฐบาลดิจิทัล (องค์การมหาชน) (สพร.) ร่วมกันจัดทำวิธีการทางอิเล็กทรอนิกส์เสนอต่อคณะรัฐมนตรีเพื่อกำหนดให้หน่วยงานของรัฐใช้และปฏิบัติ โดยจะจัดแบ่งวิธีการทางอิเล็กทรอนิกส์เป็นระยะเริ่มต้นและระยะต่อ ๆ ไปก็ได้ แต่ระยะแรกสำหรับการเริ่มต้นดำเนินการตามพระราชบัญญัตินี้ จะต้องจะทำให้แล้วเสร็จเสนอคณะรัฐมนตรีพิจารณาได้ภายใน 240 วัน นับแต่วันที่พระราชบัญญัติใช้บังคับ (ภายในวันที่ 9 มิถุนายน 2566) (มาตรา 19)
                   2. กรอบแนวคิดสำหรับการจัดทำวิธีการทางอิเล็กทรอนิกส์ เป็นไปตามมาตรฐานว่าด้วยแนวปฏิบัติกระบวนการทางดิจิทัลภาครัฐ แบ่งออกเป็น 3 ระดับ ตามความพร้อมของหน่วยงานของรัฐ ดังนี้
                             2.1 ระดับเริ่มต้น คือ หน่วยงานที่มีข้อจำกัดด้านบุคลากร เทคโนโลยี และงบประมาณ สามารถจัดทำบริการอย่างง่ายโดยอาศัยช่องทางอีเมลหรือสื่อสังคมออนไลน์ เน้นการอำนวยความสะดวกเบื้องต้น เป็นธุรกรรมที่มีความเสี่ยงต่ำและมีปริมาณรายการไม่มาก
                             2.2 ระดับมาตรฐาน คือ หน่วยงานที่มีความพร้อมทั้งบุคลากร เทคโนโลยี และงบประมาณระดับมาตรฐาน สามารถจัดทำบริการรูปแบบเว็บแอปพลิเคชัน (Web Application) หรือแอปพลิเคชันสำหรับโทรศัพท์มือถือ (Mobile Application) เน้นให้บริการได้แบบครบถ้วน (End-to-end)1 อาจใช้บริการ Backend2 จากแพลตฟอร์มดิจิทัลกลางที่มีอยู่ในปัจจุบัน เช่น ระบบการให้บริการภาครัฐแก่นิติบุคคลแบบเบ็ดเสร็จทางอิเล็กทรอนิกส์ (Biz Portal) และพอร์ทัลกลางเพื่อประชาชน (Citizen Portal) หรือแอปพลิเคชันทางรัฐ
                             2.3 ระดับสูง คือ หน่วยงานที่มีความพร้อมทั้งบุคลากร เทคโนโลยีและงบประมาณระดับสูง สามารถจัดทำบริการรูปแบบเว็บแอปพลิเคชัน (Web Application) หรือแอปพลิเคชันสำหรับโทรศัพท์มือถือ (Mobile Application) โดยมีระบบ Backend ของตนเอง มีการนำเทคโนโลยีที่ทันสมัยมาใช้ เช่น AI และ Machine Learning รองรับการประมวลผลที่ซับซ้อนมีจำนวนรายการมาก และมีความพร้อมในการเชื่อมโยงข้อมูลกับหน่วยงานอื่น
                             ทั้งนี้ หน่วยงานจะต้องประเมินตนเองและกำหนดระดับที่สามารถดำเนินการได้ และพิจารณาดำเนินการในระดับที่สูงขึ้นเมื่อมีความพร้อมซึ่งประกอบด้วยแนวปฏิบัติกระบวนการทางดิจิทัล จำนวน 8 กระบวนการ ได้แก่ (1) การสืบค้นข้อมูล (2) การพิสูจน์และยืนยันตัวตน (3) การจัดทำแบบคำขอและยื่นคำขอ  (4) การตรวจและพิจารณาคำขอ (5) การอนุมัติ (6) การชำระค่าธรรมเนียม (7) การออกใบอนุญาตและเอกสารอื่น และ (8) การจัดส่งใบอนุญาตหรือเอกสารอื่น
                   3. แนวทางวิธีการทางอิเล็กทรอนิกส์สำหรับหน่วยงาน
                   สำนักงาน ก.พ.ร. สคก. สพธอ. และ สพร. ซึ่งเป็นหน่วยงานที่ร่วมจัดทำวิธีการทางอิเล็กทรอนิกส์ตามมาตรา 19 แห่งพระราชบัญญัติการปฏิบัติราชการทางอิเล็กทรอนิกส์ พ.ศ.2565 เห็นว่าในปัจจุบันหน่วยงานของรัฐส่วนใหญ่มีความพร้อมในระดับเริ่มต้นและระดับมาตรฐาน ดังนั้น เพื่อให้หน่วยงานของรัฐทุกหน่วยมีวิธีการทางอิเล็กทรอนิกส์พร้อมทั้งสามารถปฏิบัติตามกฎหมายได้อย่างถูกต้องและครบถ้วน ในระยะแรกจึงควรจัดทำวิธีการทางอิเล็กทรอนิกส์สำหรับหน่วยงานระดับเริ่มต้นและระดับมาตรฐานก่อน ซึ่ง ก.พ.ร.ในการประชุมครั้งที่ 1/2566 เมื่อวันที่ 2 กุมภาพันธ์ 2566 มีมติเห็นชอบด้วยแล้ว มีสาระสำคัญ สรุปได้ ดังนี้
                             3.1 กรอบการดำเนินการด้วยวิธีการทางอิเล็กทรอนิกส์ของหน่วยงาน
เพื่อให้หน่วยงานมีความรู้ความเข้าใจต่อการนำวิธีการทางอิเล็กทรอนิกส์ไปใช้โดยง่ายและเหมาะสมกับภารกิจหรืองานบริการของหน่วยงาน โดยให้คำนึงถึงการอำนวยความสะดวกของประชาชนในการติดต่อหรือขออนุญาต ตลอดจนการดำเนินการต่าง ๆ ที่มีประสิทธิภาพไม่น้อยลงไปจากเดิมประกอบด้วยสาระสำคัญ 2 ส่วน ได้แก่
                                      3.1.1 ขั้นตอนและเครื่องมือที่ใช้สำหรับวิธีการทางอิเล็กทรอนิกส์ เป็นคำแนะนำการใช้เครื่องมือตามความพร้อมของหน่วยงานทั้งในระดับเริ่มต้น เช่น ไปรษณีย์อิเล็กทรอนิกส์ (อีเมล) ไลน์ ระดับมาตรฐาน เช่น Facebook หรือสื่อสังคมออนไลน์อื่น ๆ และระดับสูง เช่น เว็บไซต์ แอปพลิเคชัน หรือแพลตฟอร์มดิจิทัลกลาง เพื่อให้หน่วยงานทราบถึงภาพรวมการใช้เครื่องมือสำหรับวิธีการทางอิเล็กทรอนิกส์ในกระบวนการติดต่อหรือขออนุมัติอนุญาตตั้งแต่การสืบค้นข้อมูลจนถึงการจัดส่งใบอนุญาตและเอกสารอื่น รวมทั้งการติดตามสถานะหรือการแจ้งเตือน และการแสดงใบอนุญาตตามที่กฎหมายกำหนด
                                      3.1.2 รายละเอียดการดำเนินการโดยสังเขปสำหรับวิธีการทางอิเล็กทรอนิกส์ เป็นข้อมูลที่แจ้งให้หน่วยงานทราบถึงการใช้เครื่องมือต่าง ๆ สำหรับวิธีการทางอิเล็กทรอนิกส์ในระดับเริ่มต้นและระดับมาตรฐาน ตั้งแต่การเตรียมความพร้อม การจัดหาทั้งด้านเทคโนโลยีและด้านการบริหารจัดการ (องค์ความรู้ เจ้าหน้าที่ ฯลฯ) การนำไปใช้ให้สอดคล้องกับที่กฎหมายกำหนด ตลอดจนข้อแนะนำ/ข้อพึงระวังของการใช้เครื่องมือ
                             3.2 วิธีการทางอิเล็กทรอนิกส์ โดยจำแนกออกเป็น (1) วิธีการทางอิเล็กทรอนิกส์สำหรับหน่วยงานระดับเริ่มต้นเพื่อให้หน่วยงานต่าง ๆ สามารถปฏิบัติหน้าที่ให้เป็นไปตามกฎหมายในระดับเริ่มต้นได้อย่างครบถ้วน และ (2) วิธีการทางอิเล็กทรอนิกส์สำหรับหน่วยงานระดับมาตรฐานซึ่งเป็นการยกระดับสู่การใช้ระบบ e-Service ของหน่วยงานในการส่งเสริมและอำนวยความสะดวกให้กับผู้ขออนุญาตหรือติดต่อราชการ โดยมีรายละเอียดสรุปได้ ดังนี้




วิธีการทางอิเล็กทรอนิกส์


สำหรับหน่วยงานระดับเริ่มต้น
สำหรับหน่วยงานระดับมาตรฐาน


1. การสร้างช่องทางอิเล็กทรอนิกส์เพื่อรับเรื่องจากประชาชนและหน่วยงานอื่น


วิธีการสำหรับหน่วยงานที่ยังไม่มีระบบอิเล็กทรอนิกส์สำหรับรับเรื่องจากประชาชน โดยข้อแนะนำขั้นต้น คือ การสร้างอีเมลเพื่อเป็นช่องทางอิเล็กทรอนิกส์สำหรับรับเรื่องจากประชาชน ซึ่งครอบคลุมการดำเนินการต่าง ๆ เช่น
			- การจดทะเบียนโดเมนเนมเพื่อนำไปใช้เป็นโดเมนเนมอีเมลของหน่วยงาน
			- การจัดตั้งและกำหนดชื่อบัญชีอีเมลกลางให้สอดคล้องกับระเบียบสำนักนายกรัฐมนตรีว่าด้วยงานสารบรรณ (ฉบับที่ 4) พ.ศ. 2564 
			- การมอบหมายเจ้าหน้าที่สารบรรณเป็นผู้ควบคุมดูแลบัญชีอีเมลกลาง และตรวจสอบอีเมลในแต่ละวัน
วิธีการสำหรับหน่วยงานที่มีการพัฒนาระบบ e-Service สำหรับรับเรื่องจากประชาชนซึ่งอาจเป็นเว็บแอปพลิเคชัน (Web Application) หรือแอปพลิเคชันสำหรับโทรศัพท์มือถือ (Mobile Application) หรือบริการภายใต้แพลตฟอร์มดิจิทัล เช่น บริการในแอปพลิเคชันทางรัฐ


2. การรับเรื่องจากประชาชนและหน่วยงานอื่น


วิธีการสำหรับเจ้าหน้าที่สารบรรณเมื่อได้รับเรื่องจากประชาชนหรือหน่วยงานอื่นทางอีเมล เช่น การตรวจสอบหัวข้ออีเมล การแจ้งกลับผู้ส่งกรณีส่งผิดหน่วยงาน การตอบกลับเมื่อได้รับเรื่องแล้ว การดำเนินการหากมีการส่งเรื่องผิดช่องทางจากที่หัวหน้าหน่วยงานประกาศกำหนดไว้ เป็นต้น
วิธีการสำหรับเจ้าหน้าที่ที่ได้รับมอบหมายเมื่อได้รับเรื่องจากประชาชนหรือหน่วยงานอื่นทางระบบ e-Service เช่น การลงทะเบียนเรื่องเข้าสู่ระบบฐานข้อมูล และส่งต่อให้เจ้าหน้าที่ที่เกี่ยวข้อง การแจ้งกลับผู้ส่งกรณีส่งผิดหน่วยงาน การตอบกลับเมื่อได้รับเรื่องแล้วรวมทั้งการดำเนินการหากมีการส่งเรื่องผิดช่องทางจากที่หัวหน้าหน่วยงานประกาศกำหนดไว้ เป็นต้น


3. การดำเนินการภายในหน่วยงานหลังจากได้รับเรื่องทางอิเล็กทรอนิกส์


วิธีการสำหรับเจ้าหน้าที่ที่เกี่ยวข้องที่ได้รับเรื่องจากสารบรรณ เช่น การตรวจสอบความครบถ้วนถูกต้องของคำขอและเอกสารหลักฐาน การดำเนินการหากไม่สามารถติดต่อกลับในกรณีคำขอหรือเอกสารหลักฐานไม่ครบถ้วน การพิสูจน์และยืนยันตัวตน การรับเงินค่าคำขอ ค่าธรรมเนียม หรือเงินอื่นใด จากประชาชนทางอิเล็กทรอนิกส์ รวมทั้งการส่งต่อเรื่องภายในหน่วยงาน
วิธีการสำหรับเจ้าหน้าที่ที่เกี่ยวข้องที่ได้รับเรื่องส่งต่อจากระบบ e-Service เช่น การตรวจสอบความครบถ้วนถูกต้องของคำขอและเอกสารหลักฐาน การดำเนินการหากไม่สามารถติดต่อกลับในกรณีคำขอหรือเอกสารหลักฐานไม่ครบถ้วน การพิสูจน์และยืนยันตัวตน การรับเงินค่าคำขอค่าธรรมเนียม หรือเงินอื่นใดจากประชาชนทางอิเล็กทรอนิกส์ รวมทั้งการส่งต่อเรื่องภายในหน่วยงาน ทั้งนี้ เมื่อดำเนินการผ่านระบบ e-Service จะต้องคำนึงถึงมาตรฐานการดำเนินการทางอิเล็กทรอนิกส์ และแนวปฏิบัติของหน่วยงานที่รับผิดชอบเรื่องนั้นกำหนดไว้ด้วย เช่น ข้อเสนอแนะมาตรฐานด้านเทคโนโลยีสารสนเทศและการสื่อสารที่จำเป็นต่อธุรกรรมทางอิเล็กทรอนิกส์  แนวทางการลงลายมือชื่อทางอิเล็กทรอนิกส์ หรือหนังสือเวียนของกระทรวงการคลัง (กค.) เกี่ยวกับด้านการเงินการคลัง


4. การออกใบอนุญาต การแจ้งผลการพิจารณา หรือการออกหลักฐานอื่นใดให้ประชาชนที่ยื่นคำขอหรือติดต่อมาด้วยวิธีการทางอิเล็กทรอนิกส์


วิธีการสำหรับหน่วยงานที่ยังไม่มีระบบอิเล็กทรอนิกส์สำหรับออกเอกสารหลักฐานอิเล็กทรอนิกส์ เช่น การแปลงจากเอกสารกระดาษให้อยู่ในรูปแบบเอกสารอิเล็กทรอนิกส์ การให้คำแนะนำในการจัดหาและจดทะเบียนใบรับรองอิเล็กทรอนิกส์ การทำให้เอกสารอิเล็กทรอนิกส์มีความน่าเชื่อถือ การจัดส่งใบอนุญาตหรือการแจ้งผลการพิจารณาผ่านทางอีเมล การจัดเก็บและสำรองข้อมูลของอีเมล
วิธีการสำหรับหน่วยงานที่มีระบบสำหรับออกเอกสารหลักฐานอิเล็กทรอนิกส์ เช่น การสร้างเอกสารอิเล็กทรอนิกส์ การให้คำแนะนำในการจัดหาและจดทะเบียนใบรับรองอิเล็กทรอนิกส์การทำให้เอกสารอิเล็กทรอนิกส์มีความน่าเชื่อถือ การจัดส่งใบอนุญาตหรือการแจ้งผลการพิจารณาผ่านระบบ e-Service ของหน่วยงาน การจัดเก็บและสำรองข้อมูลของระบบ e-Service


5. การจัดทำฐานข้อมูลใบอนุญาตที่กฎหมายกำหนดให้ผู้รับใบอนุญาตต้องแสดงใบอนุญาตไว้ในที่เปิดเผย


วิธีการจัดทำฐานข้อมูลผ่านโปรแกรมพื้นฐาน เช่น Microsoft Excel Google Sheets Apple Numbers หรือแอปพลิเคชันอื่นใด แนวทางการเผยแพร่ฐานข้อมูลดังกล่าว เช่น เผยแพร่ผ่านเว็บไซต์ของหน่วยงานหรือหน่วยงานต้นสังกัด เผยแพร่ผ่านการเชื่อมโยงกับศูนย์กลางข้อมูลเปิดภาครัฐ รวมทั้งการปรับปรุงฐานข้อมูลให้เป็นปัจจุบัน และการดำเนินการตามกฎหมายในกรณีที่หน่วยงานยังมิได้จัดทำฐานข้อมูลเผยแพร่ให้ประชาชน               สืบค้นได้
วิธีการรวบรวมและจัดเก็บข้อมูลไว้ในระบบ e-Service แนวทางการเผยแพร่ฐานข้อมูลดังกล่าว เช่น ส่งออกข้อมูลในรูปแบบไฟล์ เผยแพร่ผ่านเว็บไซต์ของหน่วยงาน หรือหน่วยงานต้นสังกัด เผยแพร่ผ่านการเชื่อมโยงกับศูนย์กลางข้อมูลเปิดภาครัฐ รวมทั้งการปรับปรุงฐานข้อมูลให้เป็นปัจจุบัน และการดำเนินการตามกฎหมายในกรณีที่หน่วยงานยังมิได้จัดทำฐานข้อมูลเผยแพร่ให้ประชาชนสืบค้นได้


6. เรื่องอื่น ๆ ที่เกี่ยวข้อง


การนำวิธีการฯ ระดับเริ่มต้นไปใช้เป็นมาตรฐานขั้นต่ำสำหรับหน่วยงานของรัฐที่มีข้อจำกัดทางด้านงบประมาณ บุคลากร และขีดความสามารถทางด้านเทคโนโลยี แต่มิได้จำกัดให้หน่วยงานที่มีความพร้อมและศักยภาพที่จะเลือกใช้วิธีการทางอิเล็กทรอนิกส์อื่นที่มีมาตรฐานสูงกว่าที่กำหนดไว้ในวิธีการฯ ระดับเริ่มต้น นอกจากนี้ได้กล่าวถึงช่องทางในการสอบถามข้อมูล หากมีข้อสงสัยหรือต้องการคำแนะนำเพิ่มเติมผ่านทางเว็บไซต์และไปรษณีย์อิเล็กทรอนิกส์ของสำนักงาน ก.พ.ร.
ระบบ e-Service ของหน่วยงาน หากยังมีคุณสมบัติไม่ครบถ้วนตามที่กำหนดในภาคผนวกของวิธีการฯ ระดับมาตรฐาน หน่วยงานสามารถนำวิธีการฯ ระดับเริ่มต้นมาใช้ได้โดยอนุโลม นอกจากนี้ ได้กล่าวถึงช่องทางในการสอบถามข้อมูล หากมีข้อสงสัยหรือต้องการคำแนะนำเพิ่มเติมผ่านทางเว็บไซต์และไปรษณีย์อิเล็กทรอนิกส์ของสำนักงาน ก.พ.ร.



                             3.3 การกำหนดให้หน่วยงานของรัฐนำงานบริการมาให้บริการบนแพลตฟอร์มดิจิทัลกลาง (Biz Portal และ Citizen Portal) เพื่อบูรณาการการให้บริการของหน่วยงานต่าง ๆ บนแพลตฟอร์มดิจิทัลกลางที่ตอบโจทย์ประชาชนในมิติต่าง ๆ
                                      3.3.1 แพลตฟอร์มดิจิทัลกลาง (Biz Portal และ Citizen Portal)
                                                (1) ระบบ Biz Portal เป็นแพลตฟอร์มเพื่อตอบโจทย์การประกอบอาชีพหรือธุรกิจของประชาชนและผู้ประกอบการ ผ่านเว็บไซต์ www.bizportal.go.th ซึ่งสามารถแบ่งการดำเนินงานออกได้เป็น 2 ส่วนหลัก คือ 1) ส่วนการให้ข้อมูล (Information) ที่จะรวบรวมข้อมูลเกี่ยวกับการขออนุญาตตามคู่มือสำหรับประชาชนที่หน่วยงานภาครัฐจัดทำขึ้น และข้อมูลแบบบูรณาการที่มีการเชื่อมโยงจากผลศึกษาขั้นตอนการให้บริการแต่ละใบอนุญาตตามประเภทธุรกิจ และ 2) ส่วนการให้บริการ (Service) ที่จะให้บริการยื่นคำขออนุญาตแบบบูรณาการโดยใช้แบบฟอร์มคำขออนุญาตแบบ Single e-Form และส่งเอกสารหลักฐานอิเล็กทรอนิกส์เพียงชุดเดียวโดยไม่ต้องส่งเอกสารต้นฉบับ รวมถึงมีการออกใบอนุญาตแบบอิเล็กทรอนิกส์ที่สามารถใช้แทนเอกสารที่เป็นกระดาษ ซึ่งปัจจุบันมีงานบริการที่สามารถให้บริการในระบบได้ จำนวน 130 ใบอนุญาต มีตัวอย่างบริการ เช่น การขอจดทะเบียนพาณิชย์ หรือพาณิชย์อิเล็กทรอนิกส์ การลงทะเบียน SME เพื่อขอรับบริการภาครัฐ ขอใบอนุญาตก่อสร้างอาคาร ดัดแปลงอาคาร หรือรื้อถอนอาคารในเขตกรุงเทพมหานคร การขอใบรับรองแหล่งผลิตพืชอินทรีย์
                                                (2) ระบบ Citizen Portal เป็นแพลตฟอร์มเพื่อตอบโจทย์การใช้ชีวิตของประชาชน โดยพัฒนางานบริการผ่านแอปพลิเคชัน “ทางรัฐ” ที่ให้บริการประชาชนได้อย่างครบถ้วน และครอบคลุมตลอดช่วงชีวิตของประชาชน ตั้งแต่ต้นจนจบกระบวนการ ตามมิติ “รู้ ยื่น จ่าย รับ” กล่าวคือ  1) รู้ หมายถึง การรู้ข้อมูลสิทธิที่พึงได้รับและรายละเอียดขั้นตอนของแต่ละงานบริการผ่านการแจ้งเตือนเชิงรุกของหน่วยงานภาครัฐผู้ให้บริการ 2) ยื่น หมายถึง สามารถยื่นคำขอหรือคำร้องได้อย่างสะดวก รวดเร็วลดภาระการกรอกเอกสารโดยการใช้ระบบ e-Form ที่เชื่อมโยงข้อมูลที่จำเป็นจากหน่วยงานภาครัฐที่เกี่ยวข้องโดยอัตโนมัติ 3) จ่าย หมายถึง สามารถชำระค่าธรรมเนียมหรือค่าบริการผ่านระบบ e- Payment ผ่านช่องทางที่หลากหลายในระบบ Citizen Portal (แอปพลิเคชันทางรัฐ) ได้อย่างสะดวกและรวดเร็ว และ 4) รับหมายถึง การรับใบอนุญาต/เอกสาร  ต่าง ๆ ในรูปแบบของเอกสารอิเล็กทรอนิกส์ หรือ e-Document ที่รวดเร็ว มีความถูกต้อง น่าเชื่อถือ และมีมาตรฐานในระดับสากล มีตัวอย่างบริการ เช่น การตรวจสอบรายละเอียดของหนังสือเดินทาง (Passport) และแจ้งเตือนก่อนวันหมดอายุ การแจ้งเหตุไม่ไปเลือกตั้ง การตรวจสอบข้อมูลเครดิตบูโรแบบสรุป การตรวจสอบสิทธิโครงการเยียวยาในระบบประกันสังคม
                                      3.3.2 ข้อมูลงานบริการภาครัฐและข้อเสนอแนะเกี่ยวกับการพัฒนางานบริการที่สามารถพัฒนาให้เป็นรูปแบบอิเล็กทรอนิกส์
 
 



ข้อมูลงานบริการภาครัฐตามคู่มือมาตรฐานกลาง
ข้อเสนอแนะเกี่ยวกับการพัฒนางานบริการ


ทั้งหมด
3,830 งานบริการ


งานบริการที่สามารถพัฒนาให้เป็นรูปแบบอิเล็กทรอนิกส์ได้ แบ่งเป็น
2,420 งานบริการ


1. งานบริการที่พัฒนาให้สามารถบริการในรูปแบบอิเล็กทรอนิกส์ได้แล้ว
1,395 งานบริการ
			(ร้อยละ 57.64 ของงานบริการที่สามารถพัฒนาให้เป็นรูปแบบอิเล็กทรอนิกส์ได้)
ให้หน่วยงานที่มีงานบริการที่พัฒนาเป็นรูปแบบอิเล็กทรอนิกส์แล้ว มาเชื่อมโยงกับระบบ Biz Portal หรือ Citizen Portal เพื่อเพิ่มช่องทางการให้บริการกับประชาชนและนำระบบพื้นฐาน (Common Service) จากทั้งสองระบบมาให้บริการเพื่อยกระดับการให้บริการในขั้นตอนที่ยังไม่สามารถดำเนินการทางอิเล็กทรอนิกส์ได้


2. งานบริการที่ยังไม่มีช่องทางให้บริการในรูปแบบอิเล็กทรอนิกส์
			 
1,025 งานบริการ
			(ร้อยละ 42.36 ของงานบริการที่สามารถพัฒนาให้เป็นรูปแบบอิเล็กทรอนิกส์ได้)
ให้หน่วยงานที่มีงานบริการที่ยังไม่มีช่องทางให้บริการในรูปแบบอิเล็กทรอนิกส์มาพัฒนาบนระบบBiz Portal และ Citizen Portalเพื่ออำนวยความสะดวกให้กับประชาชน ลดภาระและค่าใช้จ่ายของหน่วยงานในการพัฒนาระบบรวมทั้งเป็นการดำเนินการทางอิเล็กทรอนิกส์ภายใต้มาตรฐานและความปลอดภัยที่ได้รับการยอมรับ



                   4. สำหรับประเด็นที่เกี่ยวข้องกับการปฏิบัติหน้าที่ของคณะรัฐมนตรีหลังยุบสภาผู้แทนราษฎรตามมาตรา 169 (1) ของรัฐธรรมนูญแห่งราชอาณาจักรไทย ที่บัญญัติให้คณะรัฐมนตรีที่พ้นจากตำแหน่งหลังจากมีการ  ยุบสภาผู้แทนราษฎร ไม่กระทำการอันมีผลเป็นการอนุมัติงานหรือโครงการ หรือมีผลเป็นการสร้างความผูกพันต่อคณะรัฐมนตรีชุดต่อไป เว้นแต่ที่กำหนดไว้แล้วในงบประมาณรายจ่ายประจำปี สำนักงาน ก.พ.ร. ได้ชี้แจงข้อมูลเพิ่มเติมว่าเรื่องที่เสนอมานี้เป็นการดำเนินการในลักษณะงานปกติตามที่กฎหมายกำหนดไว้ (ตามข้อ 1.2) ไม่ได้เป็นการกำหนดนโยบายขึ้นใหม่ จึงไม่เป็นการกระทำการสร้างความผูกผันต่อคณะรัฐมนตรีชุดต่อไปตามมาตรา 169 ของรัฐธรรมนูญแห่งราชอาณาจักรไทย
__________________
1 บริการแบบ End-to-end หมายถึง บริการที่สามารถให้บริการได้ตั้งแต่เริ่มต้นจนเสร็จสิ้นกระบวนการโดยผู้ใช้บริการไม่ต้องพึ่งพาบริการอื่น
2 Frontend (มักเรียกว่า “หน้าบ้าน”) คือ ระบบในส่วนที่ผู้ใช้บริการเห็นและมีปฏิสัมพันธ์ได้ เช่น หน้าเว็บไซต์หรือแอปพลิเคชัน ส่วน Backend (มักเรียกว่า “หลังบ้าน”) คือ ระบบในส่วนที่เป็นการปฏิบัติงานของหน่วยงานซึ่งผู้ใช้บริการไม่สามารถเข้าถึงได้ เช่น ระบบฐานข้อมูล ระบบประมวลผลข้อมูล มีสถานการณ์ตัวอย่าง เช่น หน่วยงานอาจมีหน้าเว็บไซต์ที่ให้บริการประชาชน (Frontend) ของตนเอง และใช้บริการประมวลข้อมูลรวมทั้งบริการพิสูจน์และยืนยันตัวตนผู้ใช้บริการ (Backend) จากแพลตฟอร์มดิจิทัลกลางของ สพร.
 
 
 
8. เรื่อง มาตรการรับมือฤดูฝน ปี 2566
                   คณะรัฐมนตรีมีมติทราบมาตรการรับมือฤดูฝน ปี 2566 ตามที่คณะกรรมการทรัพยากรน้ำแห่งชาติ (กนช.) เสนอและมอบหมายหน่วยงานที่เกี่ยวข้องดำเนินการตามมาตรการดังกล่าวโดยรายงานให้ กนช. ทราบ พร้อมทั้งสรุปผลการดำเนินงานรายงานคณะรัฐมนตรีเพื่อทราบต่อไป
                   สาระสำคัญของเรื่อง
                    กนช. รายงานว่า กนช. ในการประชุมครั้งที่ 1/2566 เมื่อวันที่ 16 มีนาคม 2566 มีมติเห็นชอบ  12 มาตรการรับมือฤดูฝน ปี 25661 และให้หน่วยงานที่เกี่ยวข้องดำเนินการจัดทำแผนปฏิบัติการภายใต้มาตรการดังกล่าว เพื่อให้สามารถขับเคลื่อนมาตรการให้เป็นไปตามแผนที่วางไว้อย่างเป็นรูปธรรม สามารถรองรับสถานการณ์ด้านทรัพยากรน้ำได้อย่างมีประสิทธิภาพสูงสุดโดยมีสาระสำคัญสรุปได้ ดังนี้




การดำเนินงาน/กลไก
หน่วยงานที่รับผิดชอบ


มาตรการที่ 1 คาดการณ์ชี้เป้าพื้นที่เสี่ยงน้ำท่วมและพื้นที่เสี่ยงช่วงฝนทิ้งช่วง (เดือนมีนาคม 2566 เป็นต้นไป)


(1.1) ประเมินพื้นที่เสี่ยงน้ำท่วมและดินโคลนถล่มในช่วงเดือนมีนาคม-ธันวาคม 2566 และปรับปรุงข้อมูลทุกเดือนเพื่อส่งให้หน่วยงานที่เกี่ยวข้องนำไปใช้เตรียมการบริหารจัดการน้ำในช่วงฤดูฝน
			(1.2) ประเมินพื้นที่เสี่ยงขาดแคลนน้ำจากช่วงฝนทิ้งช่วงในช่วงเดือนมิถุนายน-กรกฎาคม 2566 เพื่อให้หน่วยงานนำไปกำหนดแผนปฏิบัติการสำหรับเตรียมดำเนินการในเชิงป้องกันล่วงหน้าในพื้นที่เสี่ยง
- กระทรวงการอุดมศึกษา วิทยาศาสตร์ วิจัยและนวัตกรรม (อว.) [สถาบันสารสนเทศทรัพยากรน้ำ (องค์การมหาชน)]
			- กระทรวงเกษตรกรรมและสหกรณ์ (กษ.)            (กรมชลประทาน)
			- กระทรวงดิจิทัลเพื่อเศรษฐกิจและสังคม (ดศ.) (กรมอุตุนิยมวิทยา)
			- กระทรวงทรัพยากรธรรมชาติและสิ่งแวดล้อม (ทส.) (กรมทรัพยากรธรณีและกรมทรัพยากรน้ำ)
			- กรุงเทพมหานคร (กทม.)
			- สำนักงานทรัพยากรน้ำแห่งชาติ (สทนช.)


มาตรการที่ 2 บริหารจัดการพื้นที่ลุ่มต่ำเพื่อรองรับน้ำหลาก (ภายในเดือนสิงหาคม 2566)


(2.1) เตรียมความพร้อมการใช้พื้นที่ลุ่มต่ำ/แก้มลิงเป็นพื้นที่หน่วงน้ำ2ในช่วงฤดูน้ำหลาก บริหารจัดการเพื่อป้องกันและบรรเทาระดับความรุนแรงของน้ำท่วม รวมถึงจัดทำแผนการระบายน้ำ/แผนเก็บกักน้ำไว้ใช้ก่อนสิ้นฤดูฝน เช่น พื้นที่ทุ่งบางระกำ และพื้นที่ลุ่มต่ำ ลุ่มน้ำเจ้าพระยาตอนล่าง รวมถึงพื้นที่ลุ่มต่ำภายในเขตพื้นที่เศรษฐกิจสำคัญ กทม. และปริมณฑล และพื้นที่ลุ่มต่ำอื่น ๆ
			(2.2) หลักเกณฑ์การใช้พื้นที่ลุ่มต่ำเป็นพื้นที่รับน้ำนองและการจ่ายเงินค่าทดแทนหรือค่าชดเชยความเสียหายในพื้นที่เอกชน
- กษ. (กรมชลประทาน) และกรมส่งเสริมการเกษตร)
			- ทส. (กรมทรัพยากรน้ำ)
			- กระทรวงมหาดไทย (มท.)
			- กทม.


มาตรการที่ 3 ทบทวน ปรับปรุงเกณฑ์บริหารจัดการน้ำในแหล่งน้ำ/เขื่อนระบายน้ำและจัดทำแผนบริหารจัดการน้ำเชิงบูรณาการ (ก่อนฤดูฝนและตลอดช่วงฤดู)


(3.1) ทบทวน ปรับปรุงหลักเกณฑ์และมาตรฐานการบริหารจัดการน้ำสำหรับใช้เป็นมาตรฐานเดียวกัน เช่น เกณฑ์ปฏิบัติการอ่างเก็บน้ำ (Rule Curve) เกณฑ์การระบายน้ำเขื่อน/อาคารระบายน้ำ การคาดการณ์ฝนและปริมาณน้ำท่าในลำน้ำ ประเมินน้ำไหลเข้าอ่างเก็บน้ำเกณฑ์ค่าเฝ้าระวังระดับเตือนภัย และเกณฑ์การบริหารจัดการ (กลไกการสั่งการ)
- กษ. (กรมชลประทานและกรมประมง)
			- ทส. (กรมทรัพยากรน้ำ)
			- กระทรวงพลังงาน (พน.) [การไฟฟ้าฝ่ายผลิตแห่งประเทศไทย (กฟผ.) และกรมพัฒนาพลังงานทดแทนและอนุรักษ์พลังงาน]
			- มท. [กรมส่งเสริมการปกครองท้องถิ่น (สถ.)]
			- สทนช.


(3.2) การบริหารจัดการน้ำในภาพรวมของกลุ่มลุ่มน้ำ ได้แก่ 1) จัดทำแผนบริหารจัดการน้ำระดับลุ่มน้ำในพื้นที่นำร่อง (ลุ่มน้ำวังและลุ่มน้ำชายฝั่งทะเลตะวันออก) 2) ติดตามสถานการณ์น้ำในแหล่งน้ำทุกขนาดเพื่อเฝ้าระวังและควบคุมการบริหารจัดการน้ำให้เป็นไปตามเกณฑ์ปฏิบัติการอ่างเก็บน้ำหรือเกณฑ์ควบคุม โดยคำนึงถึงการบริหารจัดการน้ำในภาพรวมของกลุ่มลุ่มน้ำ และ 3) จัดทำแผนการบริหารจัดการน้ำแหล่งน้ำขนาดใหญ่และขนาดกลางในช่วงภาวะวิกฤต เช่น แผนการระบายน้ำเพื่อรักษาเสถียรภาพของอ่างเก็บน้ำ
- กษ. (กรมชลประทานและกรมประมง)
			- ทส. (กรมทรัพยากรน้ำ)
			- พน. (กฟผ. และกรมพัฒนาพลังงานทดแทนฯ)
			- มท. (สถ.)
			- สทนช.


มาตรการที่ 4 เตรียมความพร้อม ซ่อมแซม ปรับปรุง อาคารชลศาสตร์ ระบบระบายน้ำ สถานีโทรมาตรให้พร้อมใช้งาน และปรับปรุงแก้ไขสิ่งกีดขวางทางน้ำ (ก่อนฤดูฝนและตลอดช่วงฤดูฝน)


(4.1) เตรียมความพร้อม ซ่อมแซม ปรับปรุง อาคารชลศาสตร์ และระบบระบายน้ำให้พร้อมใช้งาน เช่น ตรวจสอบสภาพความมั่นคงและซ่อมแซมอ่างเก็บน้ำ อาคารควบคุมบังคับน้ำ รวมทั้งระบบระบายน้ำกรณีมีอาคารไม่พร้อมใช้งานหรือเสียหายระหว่างฤดูฝนให้จัดทำแผนซ่อมแซมปรับปรุงและแผนปฏิบัติการสำรองการบริหารจัดการน้ำหลาก
- กษ. (กรมชลประทาน)
			- ทส. (กรมทรัพยากรน้ำ)
			- พน. (กฟผ. และกรมพัฒนาพลังงานทดแทนฯ)
			- มท. (สถ.)
			- กทม.


(4.2) เตรียมความพร้อม ซ่อมแซม ปรับปรุง สถานีโทรมาตรให้พร้อมใช้งาน เช่น ตรวจสอบสถานีโทรมาตร ซ่อมแซมให้มีสภาพพร้อมใช้งานได้ตามปกติในช่วงฤดูฝน รวมทั้งสามารถตรวจวัดแสดงผลและเชื่อมโยงข้อมูลเพื่อให้ทุกหน่วยงานใช้ในการติดตามและเฝ้าระวังสถานการณ์ได้อย่างต่อเนื่องตลอดเวลา
- อว. (สถาบันสารสนเทศทรัพยากรน้ำฯ)
			- กษ. (กรมชลประทานและกรมประมง)
			- ดศ. (กรมอุตุนิยมวิทยา)
			- ทส. (กรมทรัพยากรน้ำ)
			- พน. (กฟผ. และกรมพัฒนาพลังงานทดแทนฯ)
			- กทม.


(4.3) ปรับปรุงแก้ไขสิ่งกีดขวางทางน้ำ เช่น สำรวจและจัดทำแผนดำเนินการกำจัดสิ่งกีดขวางทางน้ำที่เกิดจากการก่อสร้างและการพัฒนาโครงสร้างพื้นฐาน การจัดการพื้นที่น้ำท่วม/พื้นที่ชะลอน้ำ และการปรับปรุงคูคลอง เพื่อเพิ่มพื้นที่รับน้ำและระบายน้ำได้อย่างสะดวกรวดเร็วและทบทวน/ตรวจสอบสิ่งที่กีดขวางการไหลของน้ำในระบบทางน้ำจากการศึกษาการจัดทำผังน้ำเพื่อจัดทำแผนปรับปรุงแก้ไข
- กระทรวงกลาโหม (กห.) (กองทัพบก)
			- กษ. (กรมชลประทาน)
			- กระทรวงคมนาคม (คค.) (กรมทางหลวง กรมทางหลวงชนบท กรมเจ้าท่า และรถไฟแห่งประเทศไทย)
			- ทส. (กรมทรัพยากรน้ำ)
			- มท. (สถ.)
			- กทม.
			- สทนช.


มาตรการที่ 5 เตรียมพร้อม/วางแผนเครื่องจักร เครื่องมือ บุคลากร ประจำพื้นที่เสี่ยงน้ำท่วมและพื้นที่เสี่ยงในช่วงฝนทิ้งช่วง (ก่อนฤดูฝนและตลอดช่วงฤดูฝน)


(5.1) เตรียมพร้อม/วางแผนเครื่องจักร เครื่องมือ ประจำพื้นที่เสี่ยงน้ำท่วมและพื้นที่เสี่ยงในช่วงฝนทิ้งช่วง เช่น 1) เตรียมความพร้อมแผนป้องกันและบรรเทาสาธารณภัย/แผนเผชิญเหตุในภาวะน้ำท่วมและช่วงฝนทิ้งช่วง 2) เตรียมความพร้อมด้านบุคลากร เฝ้าระวังสถานการณ์น้ำท่วมและช่วงฝนทิ้งช่วง รวมทั้งให้ความช่วยเหลือได้ตลอด 24 ชั่วโมง 3) เตรียมความพร้อมเครื่องจักรเครื่องมือให้อยู่ในสภาพพร้อมใช้งานและเข้าช่วยเหลือได้ทันสถานการณ์ 4) วางแผนจุดติดตั้งเครื่องผลักดันน้ำในพื้นที่ที่เหมาะสม และ 5) ติดตามวิเคราะห์พื้นที่เสี่ยงน้ำท่วมและช่วงฝนทิ้งช่วงด้วยภาพถ่ายดาวเทียมและอากาศยานไร้คนขับ รวมทั้งกำหนดแนวทางและเงื่อนไขของการแจ้งเตือนตามระดับความรุนแรง และผลกระทบที่จะเกิดขึ้น
- กห. (กองบัญชาการกองทัพไทย กองทัพบก กองทัพอากาศ และกองทัพเรือ)
			- อว. [สำนักงานพัฒนาเทคโนโลยีอวกาศและภูมิสารสนเทศ (องค์การมหาชน)]
			- กษ. (กรมชลประทาน)
			- ทส. (กรมทรัพยากรน้ำ และกรมทรัพยากรน้ำบาดาล)
			- คค. (กรมทางหลวง และกรมทางหลวงชนบท)
			- มท. [สถ. และกรมป้องกันและบรรเทาสาธารณภัย (ปภ.)]
			- กทม.
			- สำนักงานตำรวจแห่งชาติ


(5.2) เพิ่มประสิทธิภาพการใช้น้ำและปรับปรุงวิธีการส่งน้ำในพื้นเสี่ยงในช่วงฝนทิ้งช่วง เช่น 1) วางแผนการจัดสรรน้ำให้สอดคล้องกับปริมาณน้ำต้นทุน และส่งเสริมให้ทุกภาคส่วนใช้น้ำอย่างมีประสิทธิภาพ 2) ลดการสูญเสียน้ำโดยการปรับปรุงวิธีการส่งน้ำและซ่อมแซมระบบการส่งน้ำเพื่อเพิ่มศักยภาพการใช้น้ำให้ได้ประโยชน์สูงสุด และ 3) การปฏิบัติการฝนหลวงในช่วงฝนทิ้งช่วง
- กษ. (กรมชลประทาน และกรมฝนหลวงและการบินเกษตร)
			- ทส. (กรมทรัพยากรน้ำ และกรมทรัพยากรน้ำบาดาล)
			- พน. (กฟผ.)
			- มท. [สถ. การประปานครหลวง (กปน.) และการประปาส่วนภูมิภาค (กปภ.)]


มาตรการที่ 6 ตรวจความมั่นคงปลอดภัย คัน ทำนบ และพนังกั้นน้ำ (ก่อนฤดูฝนและตลอดช่วงฤดูฝน)


(6.1) ตรวจสอบความมั่นคง แข็งแรง ของคันกั้นน้ำ ทำนบและพนังกั้นน้ำ พร้อมทั้งซ่อมแซมและปรับปรุงให้มีสภาพพร้อมใช้งาน
			(6.2) เตรียมแผนเสริมความสูงหรือก่อสร้างคัน ทำนบ และพนังกั้นน้ำชั่วคราว (หากจำเป็น)
- อว. (สถาบันสารสนเทศทรัพยากรน้ำฯ)
			- กษ. (กรมชลประทาน)
			- คค. (กรมเจ้าท่า กรมทางหลวง และกรมทางหลวงชนบท)
			- พน. (กฟผ.)
			- มท. (กรมโยธาธิการและผังเมือง และ สถ.)


มาตรการที่ 7 เพิ่มประสิทธิภาพการระบายน้ำของทางน้ำ (ก่อนฤดูฝนและตลอดช่วงฤดูฝน)


(7.1) จัดทำแผนบูรณาการด้านเครื่องจักรเครื่องมือ/สารชีวภัณฑ์ในการกำจัดวัชพืช ผักตบชวา และขยะในลำน้ำ
			(7.2) ขุดลอกคลองเพื่อเพิ่มพื้นที่หน้าตัดแม่น้ำลำคลองและเพิ่มประสิทธิภาพการระบายน้ำ
			(7.3) ประชาสัมพันธ์และเชิญชวนประชาชนในชุมชนช่วยกันจัดเก็บหรือกำจัดวัชพืช ผักตบชวา และขยะในลำน้ำ
			(7.4) มอบหมายคณะกรรมการอำนวยการบูรณาการเพื่อแก้ไขปัญหาผักตบชวากำหนดแนวทางและมาตรการในการแก้ไขปัญหาผักตบชวา ในช่วงก่อนฤดูฝนและระหว่างฤดูฝน ปี 2566 ให้แล้วเสร็จภายในเดือนเมษายน 2566
			(7.5) จัดทำ Big Cleaning Day ในพื้นที่ลุ่มน้ำนำร่อง
- อว. (สำนักงานพัฒนาเทคโนโลยีอวกาศฯ และสถาบันวิจัยวิทยาศาสตร์และเทคโนโลยีแห่งประเทศไทย)
			- กษ. (กรมชลประทาน)
			- คค. (กรมเจ้าท่า)
			- ทส. (กรมทรัพยากรน้ำ)
			- มท. (กรมโยธาธิการและผังเมือง สถ. และ ปภ.)
			- กทม.
			- สทนช.


มาตรการที่ 8 ซักซ้อมแผนเผชิญเหตุ ตั้งศูนย์ส่วนหน้าก่อนเกิดภัยและฟื้นฟูสภาพให้กลับสู่สภาพปกติ (ตลอดช่วงฤดูฝน)


(8.1) ซักซ้อมแผนเผชิญเหตุจัดเตรียมพื้นที่อพยพ โดยบูรณาการจัดทำแผนปฏิบัติการร่วมกับแผนป้องกันและบรรเทาสาธารณภัยในระดับชาติและระดับพื้นที่ และซักซ้อมแผนเผชิญเหตุ รวมทั้งจัดเตรียมพื้นที่อพยพ (อย่างน้อยภาคละ 1 พื้นที่)
- มท. [ปภ. และองค์กรปกครองส่วนท้องถิ่น (อปท.)]
			- สทนช.


(8.2) ตั้งศูนย์ส่วนหน้าก่อนเกิดภัย โดยตั้งศูนย์บัญชาการบริหารจัดการน้ำส่วนหน้าสำหรับเผชิญเหตุเพื่อเตรียมความพร้อมและบริหารจัดการสถานการณ์ และบูรณาการการทำงานร่วมกับกลไกการทำงานของแผนป้องกันและบรรเทาสาธารณภัยแห่งชาติ
- กห. (กองบัญชาการกองทัพไทย)
			- อว. (สถาบันสารสนเทศทรัพยากรน้ำฯ และสำนักงานพัฒนาเทคโนโลยีอวกาศฯ)
			- กษ. (กรมชลประทาน)
			- ดศ. (กรมอุตุนิยมวิทยา)
			- ทส. (กรมทรัพยากรน้ำ)
			- มท. (สถ. และ ปภ.)
			- สำนักงานปลัดสำนักนายกรัฐมนตรี (สปน.) (กรมประชาสัมพันธ์)
			- สทนช.
			- สำนักงานคณะกรรมการกิจการกระจายเสียง กิจการโทรทัศน์และกิจการโทรคมนาคมแห่งชาติ


(8.3) จัดทำแผนการฟื้นฟูสภาพให้กลับสู่สภาพปกติ โดยบูรณาการการทำงานร่วมกับกลไกการทำงานของแผนป้องกันและบรรเทาสาธารณภัยฯ และวางแผนกำหนดแนวทางการฟื้นฟูสภาพให้กลับสู่สภาพปกติ
- มท. (ปภ.)


มาตรการที่ 9 เร่งพัฒนาและเก็บกักน้ำในแหล่งน้ำทุกประเภทช่วงปลายฤดูฝน (ภายในเดือนตุลาคม-พฤศจิกายน 2566)


(9.1) เร่งเก็บน้ำ/สูบทอยน้ำส่วนเกิน ในช่วงปลายฤดูฝนไปเก็บในอ่างเก็บน้ำ/แหล่งน้ำธรรมชาติไว้ใช้ในฤดูแล้ง
			(9.2) บริหารจัดการอ่างเก็บน้ำ/แหล่งน้ำตามเกณฑ์ปฏิบัติการอ่างเก็บน้ำ (Rule Curve) หรือเต็มศักยภาพเก็บกัก
			(9.3) พัฒนาแหล่งเก็บกักน้ำขนาดเล็กเพิ่มขึ้น ได้แก่ สระน้ำ หนองน้ำ และบ่อน้ำตื้น
- กษ. (กรมชลประทาน และกรมพัฒนาที่ดิน)
			- ทส. (กรมทรัพยากรน้ำ)
			- มท. (ปภ. สถ. กปภ. และ กปน.)
			- พน. (กฟผ. และกรมพัฒนาพลังงานทดแทนฯ)


มาตรการที่ 10 สร้างความเข้มแข็งเครือข่ายภาคประชาชนในการให้ข้อมูลสถานการณ์ (ก่อนฤดูฝนและตลอดช่วงฤดูฝน)


(10.1) อบรมการจัดการความรู้ สร้างองค์ความรู้แก่ปราชญ์ชุมชนและภาคประชาชน
			(10.2) ให้องค์ความรู้ภาคประชาชนในการติดตาม เฝ้าระวัง และแจ้งข้อมูลในพื้นที่
			(10.3) สร้างเครือข่ายภาคประชาชนในพื้นที่เพื่อแจ้งข้อมูลสถานการณ์
			(10.4) สร้างช่องทางในการส่งข้อมูล/แจ้งข้อมูลสถานการณ์
- ทส. (กรมทรัพยากรน้ำ)
			- มท. (อปท. และ ปภ.)
			- สทนช.
			- กองอำนวยการรักษาความมั่นคงภายในราชอาณาจักร


มาตรการที่ 11 การสร้างการรับรู้และประชาสัมพันธ์ (ก่อนฤดูฝนและตลอดช่วงฤดูฝน)


สร้างการรับรู้และประชาสัมพันธ์ร่วมกับหน่วยงานที่เกี่ยวข้องในการเตรียมความพร้อมรับสถานการณ์ช่วงฤดูฝน ปี 2566 ให้ทุกภาคส่วนได้รับรู้และเข้าใจผ่านคณะกรรมการลุ่มน้ำ คณะอนุกรรมการทรัพยากรน้ำจังหวัด องค์กรผู้ใช้น้ำ เครือข่ายต่าง ๆ และประชาชน
- มท. (สถ.)
			- สปน. (กรมประชาสัมพันธ์)
			- สทนช.


มาตรการที่ 12 ติดตาม ประเมินผล ปรับมาตรการให้สอดคล้องกับสถานการณ์ภัย (ตลอดช่วงฤดูฝน)


 (12.1) กำหนดประเด็นตัวชี้วัดการดำเนินการ (กระบวนการ ผลผลิตและผลลัพธ์)
			(12.2) ติดตาม วิเคราะห์ และประเมินสถานการณ์น้ำร่วมกับหน่วยงานที่เกี่ยวข้องและภาคประชาชนอย่างใกล้ชิด
			(12.3) ติดตามการดำเนินงานและสรุปผลเพื่อปรับมาตรการให้สอดคล้องกับสถานการณ์ภัย
- สทนช.



________________
1 มาตรการรับมือฤดูฝน ปี 2566 มีสาระสำคัญเหมือนกับมาตรการฯ ปี 2565 โดยปรับยุบรวมมาตรการตั้งศูนย์ส่วนหน้าก่อนเกิดภัยไปอยู่ภายใต้มาตรการที่ 8 ซักซ้อมแผนเผชิญเหตุฯ
2 พื้นที่หน่วงน้ำ คือ พื้นที่สำหรับพักน้ำหรือเก็บกักน้ำฝนไว้ชั่วคราว ก่อนที่จะปล่อยระบายลงสู่ระบบระบายน้ำสาธารณะ
 
9. เรื่อง  รายงานการประเมินผลโครงการหรือแผนงานภายใต้พระราชกำหนดให้อำนาจกระทรวงการคลังกู้เงินเพื่อแก้ไขปัญหาเศรษฐกิจและสังคม จากการระบาดของโรคติดเชื้อไวรัสโคโรนา 2019 เพิ่มเติม พ.ศ. 2564 รอบ 6 เดือน ครั้งที่ 1
                   คณะรัฐมนตรีรับทราบตามที่กระทรวงการคลัง (กค.) เสนอ รายงานการประเมินผลโครงการหรือแผนงานภายใต้พระราชกำหนดให้อำนาจ กค. กู้เงินเพื่อแก้ไขปัญหาเศรษฐกิจและสังคม จากการระบาดของโรคติดเชื้อไวรัสโคโรนา 2019 เพิ่มเติม พ.ศ. 2564 รอบ 6 เดือน ครั้งที่ 1 [เป็นการดำเนินการตามระเบียบ กค. ว่าด้วยการประเมินผลการใช้จ่ายเงินกู้เพื่อแก้ไขปัญหา เยียวยา และฟื้นฟูเศรษฐกิจและสังคมที่ได้รับผลกระทบจากการระบาดของโรคติดเชื้อไวรัสโคโรนา 2019 พ.ศ. 2564 ข้อ 5 (3) ที่กำหนดให้คณะกรรมการประเมินผลการใช้จ่ายเงินกู้ตามพระราชกำหนด (คปก.) ประเมินผลโครงการและจัดทำรายงานเสนอต่อรัฐมนตรีว่าการกระทรวงการคลังเพื่อเสนอคณะรัฐมนตรีทราบทุกหกเดือน] สรุปสาระสำคัญได้ ดังนี้
                   1. สำนักงานบริหารหนี้สาธารณะ (สบน.) ได้ว่าจ้าง บริษัท ทริส คอร์ปอเรชั่น จำกัดและมูลนิธิสถาบันวิจัยนโยบายเศรษฐกิจการคลังเป็นที่ปรึกษาภายใต้โครงการจ้างที่ปรึกษาเพื่อติดตามประเมินผลโครงการหรือแผนงานภายใต้พระราชกำหนดฯ  โดยมีโครงการทั้งสิ้น 2,474 โครงการ ประกอบด้วย 3 แผนงาน ได้แก่ (1) เพื่อแก้ไขปัญหาการแพร่ระบาดของโรคติดเชื้อไวรัสโคโรนา 2019 (โควิด-19) (2) เพื่อช่วยเหลือ เยียวยา และชดเชยให้แก่ประชาชนทุกสาขาอาชีพซึ่งได้รับผลกระทบจากโควิด-19 และ (3) เพื่อฟื้นฟูเศรษฐกิจและสังคมที่ได้รับผลกระทบจากโควิด-19 ทั้งนี้ การประเมินผลจะสุ่มตัวอย่างโครงการ/แผนงาน จำนวน 250 โครงการ
                   2. สบน. และกลุ่มงานที่ปรึกษาฯ ได้จัดทำรายงานผลฯ ซึ่ง คปก.ได้เห็นชอบแล้วเมื่อวันที่  9 กุมภาพันธ์ 2566 โดยพิจารณาคัดเลือกโครงการที่มีขนาดใหญ่ มีวงเงินกู้สูงหรือมีผลกระทบต่อเศรษฐกิจและสังคมอย่างมีนัยสำคัญที่แล้วเสร็จ จำนวน 10 โครงการ มีกรอบวงเงินที่คณะรัฐมนตรีอนุมัติ รวม 184,410.22 ล้านบาท   ผลการเบิกจ่ายรวม 183,491.30 ล้านบาท คิดเป็นร้อยละ 99.50 ของกรอบวงเงิน โดยทั้ง 10 โครงการ มีผลการดำเนินงานอยู่ในระดับดีมาก ช่วยให้เกิดเงินหมุนเวียนในระบบเศรษฐกิจ จำนวน 42,322.44 ล้านบาท และมีรายได้จากการจัดเก็บภาษีที่คาดว่ารัฐจะได้กลับคืนสูงสุดภายใน 3 ปี จำนวน 8,168.23 ล้านบาท ทั้งนี้ ผลการประเมินระดับแผนงาน สรุปสาระสำคัญได้ ดังนี้
                             2.1 แผนงานที่ 1 แผนงานหรือโครงการที่มีวัตถุประสงค์เพื่อแก้ไขปัญหาการระบาดของโควิด-19
                                      2.1.1 การประเมินผลโครงการ จำนวน 1 โครงการ คือ โครงการจัดหาวัคซีนป้องกันโควิด-19 สำหรับบริการประชากรในประเทศไทย เพิ่มเติม จำนวน 20,001,150 โดส (วัคซีนไฟเซอร์) กรอบวงเงินรวม 8,616.08 ล้านบาท มีผลการเบิกจ่าย 8,616.08 ล้านบาท คิดเป็นร้อยละ 100 ของกรอบวงเงิน มีผลการดำเนินงานอยู่ในระดับดีมาก และผลการประเมินตามหลักเกณฑ์การประเมินทั้ง 5 ด้าน ประกอบด้วย (1) ความสอดคล้องและความเชื่อมโยง (2) ประสิทธิภาพ (3) ประสิทธิผล (4) ผลกระทบ และ (5) ความยั่งยืน อยู่ในระดับดีมาก
                                      2.1.2 ผลกระทบต่อเศรษฐกิจและสังคม โครงการจัดหาวัคซีนป้องกันโควิด-19 สำหรับบริการประชากรในประเทศไทยฯ สามารถป้องกันการเสียชีวิตของประชาชน ป้องกันอาการป่วยรุนแรง ประหยัดค่ารักษาพยาบาล และสนับสนุนอุตสาหกรรมวัคซีนของไทยให้มีศักยภาพมากขึ้นในอนาคต
                                      2.1.3 ปัญหาและอุปสรรค กระบวนการจัดซื้อจัดจ้างของภาครัฐมีความล่าช้า โดยเฉพาะในสถานการณ์ฉุกเฉินที่ต้องมีการดำเนินการอย่างเร่งด่วน ส่งผลให้การได้มาซึ่งวัคซีนโควิด-19 ช้ากว่าที่ควรจะเป็น
                                      2.1.4 ข้อเสนอแนะ ควรมีการกระจายความเสี่ยงทางด้านวัคซีนโควิด-19 โดยการจัดหาวัคซีนที่มีความหลากหลาย มีการดำเนินมาตรการต่าง ๆ เพื่อให้สามารถเข้าถึงช่องทางการได้มาซึ่งวัคซีนโควิด-19 ตามความเหมาะสม
                             2.2 แผนงานที่ 2 แผนงานหรือโครงการที่มีวัตถุประสงค์เพื่อช่วยเหลือ เยียวยา และชดเชยให้แก่ประชาชนทุกสาขาอาชีพ ซึ่งได้รับผลกระทบจากการระบาดของโควิด-19           
                                      2.2.1 การประเมินผลโครงการ จำนวน 6 โครงการ กรอบวงเงินรวม115,494.95 ล้านบาท มีผลการเบิกจ่ายรวม 114,576.03 ล้านบาท คิดเป็นร้อยละ 99.20 ของกรอบวงเงิน โดยมีผลการดำเนินงานและผลการประเมินตามหลักเกณฑ์การประเมินทั้ง 5 ด้านอยู่ในระดับดีมาก
                                      2.2.2 ผลกระทบต่อเศรษฐกิจและสังคม เช่น โครงการเยียวยาผู้ประกันตนมาตรา 39 และมาตรา 40 ที่ได้รับผลกระทบจากมาตรการของรัฐในพื้นที่ควบคุมสูงสุดและเข้มงวด โครงการมาตรการลดภาระค่าใช้จ่ายสาธารณูปโภคขั้นพื้นฐานด้านไฟฟ้าให้แก่ประชาชน และภาคธุรกิจของการไฟฟ้าส่วนภูมิภาค (กฟภ.) และโครงการเพิ่มกำลังซื้อให้แก่ผู้มีบัตรสวัสดิการแห่งรัฐระยะที่ 4  ส่งผลให้เกิดเงินหมุนเวียนในระบบเศรษฐกิจ จำนวน 42,292.35 ล้านบาท มีรายได้จากการจัดเก็บภาษีที่คาดว่ารัฐจะได้กลับคืนสูงสุดภายใน 3 ปี จำนวน 8,162.42 ล้านบาทและส่งผลกระทบทางสังคม เช่น ลดความเครียดของประชาชนและชะลอการเกิดหนี้เสีย
                                      2.2.3 ปัญหาและอุปสรรค เช่น (1) ปัญหาการโอนเงินไม่สำเร็จและโอนเงินล่าช้าเนื่องจากข้อจำกัดของธนาคารกรุงไทยซึ่งทำรายการโอนเงินได้ไม่เกินวันละ2 ล้านราย (2) ปัญหาการทุจริตและบุคลากรไม่เพียงพอ (3) กรอบวงเงินกู้โครงการไม่เพียงพอต่อการดำเนินงานและ (4) มีข้อร้องเรียนจากผู้ประกันตน ซึ่งจากการตรวจสอบรายชื่อเบื้องต้นพบว่าเป็นผู้ไม่ได้รับสิทธิตามเงื้อนไขของโครงการ
                                      2.2.4 ข้อเสนอแนะ เช่น (1) หน่วยงานรับผิดชอบโครงการควรมีการตรวจสอบความเคลื่อนไหวของบัญชีธนาคารเพื่อลดปัญหาการโอนเงินไม่สำเร็จและการโอนซ้ำ และร่วมมือกับธนาคารของรัฐ เช่น ธนาคารออมสิน เพื่อเพิ่มช่องทางในการโอนเงินให้เร็วขึ้น (2) ควรจัดสรรงบประมาณสำหรับจ้างบุคลากรเพิ่มเติมชั่วคราวเพื่อช่วยในการตรวจสอบ และตอบข้อซักถามและข้อร้องเรียนต่าง ๆ (3) ควรมีการวางแผนการหารายได้และบริหารจัดการด้านการเงินที่ต้องจ่ายเพิ่มเติมจากกรอบวงเงินกู้โดยไม่ผลักภาระให้กับประชาชน และ (4) ควรวิเคราะห์ประเด็นที่มีข้อร้องเรียนจากผู้ประกันตนเพื่อนำไปปรับปรุงการสื่อสารและทำความเข้าใจกับกลุ่มเป้าหมาย
                             2.3 แผนงานที่ 3 แผนงานหรือโครงการที่มีวัตถุประสงค์เพื่อฟื้นฟูเศรษฐกิจและสังคมที่ได้รับผลกระทบจากการระบาดของโควิด-19
                                      2.3.1 การประเมินผลโครงการ จำนวน 3 โครงการ ได้แก่ โครงการส่งเสริมและรักษาระดับการจ้างงานในธุรกิจวิสาหกิจขนาดกลางและขนาดย่อม (Small and Medium Enterprises : SMEs) โครงการเสริมสร้างความเข้มแข็งให้กับเกษตรกรและเพิ่มประสิทธิภาพการจัดการสินค้าเกษตรสู่ผู้บริโภค และโครงการการเพิ่มวงเงินสนับสนุนโครงการคนละครึ่งระยะที่ 3 กรอบวงเงินรวม 60,299.19 ล้านบาท มีผลการเบิกจ่าย 60,299.19 ล้านบาท คิดเป็นร้อยละ 100 ของกรอบวงเงิน โดยมีผลการดำเนินงานและผลการประเมินตามหลักเกณฑ์การประเมินทั้ง 5 ด้านอยู่ในระดับดีมาก
                                      2.3.2 ผลกระทบต่อเศรษฐกิจและสังคม เช่น โครงการเสริมสร้างความเข้มแข็งให้กับเกษตรกรและเพิ่มประสิทธิภาพการจัดการสินค้าเกษตรสู่ผู้บริโภค ช่วยให้เกิดเงินหมุนเวียนในระบบเศรษฐกิจ จำนวน 30.09 ล้านบาท และมีรายได้จากการจัดเก็บภาษี ที่คาดว่ารัฐจะได้กลับคืนสูงสุดภายใน 3 ปี จำนวน 5.81 ล้านบาท นอกจากนี้ ยังมีผลกระทบทางสังคมที่สำคัญ เช่น ลดการเลิกจ้างงาน เพิ่มทักษะการใช้เทคโนโลยีดิจิทัล และส่งเสริมการเป็นสังคมไร้เงินสด
                                      2.3.3 ปัญหาและอุปสรรค เช่น (1) นายจ้างบางส่วนไม่สามารถนำส่งข้อมูลเงินสมทบผ่านระบบ e-Service ของสำนักงานประกันสังคมเพื่อเข้าร่วมโครงการเนื่องจากไม่มีความพร้อมด้านอุปกรณ์เทคโนโลยีและบางรายไม่ส่งข้อมูลตามเงื่อนไข (2) หน่วยงานขาดความเข้าใจกฎและระเบียบในการใช้เงินจากแหล่งเงินกู้ และ (3) บุคลากรและทรัพยากรของมหาวิทยาลัยขาดความพร้อมในการบริหารแพลตฟอร์มซื้อขายสินค้าเกษตรออนไลน์ทำให้ไม่สามารถดำเนินงานให้บรรลุตามวัตถุประสงค์ได้
                                      2.3.4 ข้อเสนอแนะ เช่น (1) ควรมีแผนสำรองให้กับนายจ้างที่ไม่สามารถเข้าถึงระบบ e-Service ได้ เช่น การลงพื้นที่เพื่อช่วยเหลือโดยตรง และการหาแนวทางให้นายจ้างสามารถเข้าถึงระบบและปรับปรุงฐานข้อมูลให้เป็นปัจจุบันเพื่อให้สามารถนำไปใช้งานได้ในอนาคต (2) ควรมีการศึกษากฎ ระเบียบ และอำนาจในการอนุมัติหรือก่อหนี้ผูกพันของมหาวิทยาลัย มีการวิเคราะห์ความเสี่ยงที่จะทำให้โครงการไม่บรรลุวัตถุประสงค์และมีการเตรียมแผนสำรองเพื่อให้สามารถบริหารจัดการโครงการให้บรรลุวัตถุประสงค์ และ (3) ควรวางแผนการส่งมอบแพลตฟอร์มซื้อขายสินค้าเกษตรออนไลน์ให้หน่วยงานที่เกี่ยวข้องเพื่อนำไปพัฒนาต่อ หรือจัดหาทุนวิจัยในการจัดทำโครงการเพิ่มเติมเพื่อผลักดันให้โครงการบรรลุซึ่งจะเกิดประโยชน์แก่เกษตรกรจำนวนมาก
 
10. เรื่อง รายงานประจำครึ่งปี (กรกฎาคม-ธันวาคม 2565) ของธนาคารแห่งประเทศไทย 
                   คณะรัฐมนตรีรับทราบตามที่กระทรวงการคลัง (กค.) เสนอรายงานประจำครึ่งปี (กรกฎาคม-ธันวาคม 2565) ของธนาคารแห่งประเทศไทย (ธปท.) (เป็นการดำเนินการตามพระราชบัญญัติ ธปท. พ.ศ. 2485 และที่แก้ไขเพิ่มเติม มาตรา 61 ซึ่งบัญญัติให้ทุกหกเดือน ให้ ธปท.จัดทำรายงานสภาพเศรษฐกิจนโยบายการเงิน นโยบายสถาบันการเงิน นโยบายระบบการชำระเงิน แนวทางการดำเนินงาน และประเมินผล เพื่อเสนอต่อรัฐมนตรีเพื่อรายงานคณะรัฐมนตรีทราบ) สรุปสาระสำคัญได้ ดังนี้
                   1. ภาวะเศรษฐกิจ
                             1.1 เศรษฐกิจไทยในช่วงครึ่งปีหลังของปี 2565 ขยายตัวที่ร้อยละ 2.9 จากช่วงเดียวกันของปีก่อนและจากที่ขยายตัวร้อยละ 2.3 ในช่วงครึ่งแรกของปี โดยการบริโภคภาคเอกชนเพิ่มขึ้นในทุกหมวดหมู่สินค้า และการลงทุนภาคเอกชนเพิ่มขึ้นสอดคล้องกับการฟื้นตัวของภาคเศรษฐกิจและความเชื่อมั่นของภาคธุรกิจที่ดีขึ้น ส่วนการส่งออกบริการปรับตัวดีขึ้นหลังจากผ่อนคลายมาตรการจำกัดการเดินทางระหว่างประเทศของทั้งประเทศไทยและต่างประเทศ ขณะที่การใช้จ่ายภาครัฐหดตัวทั้งจากการอุปโภค บริโภค และการลงทุนของภาครัฐ
                             1.2 อัตราแลกเปลี่ยนเงินบาทต่อดอลลาร์สหรัฐและดัชนีค่าเงินบาทเฉลี่ยอ่อนค่าลงในช่วงครึ่งหลังของปีตามการแข็งค่าของเงินดอลลาร์สหรัฐและจากนโยบายการเงินที่เข้มงวดต่อเนื่องของธนาคารกลางสหรัฐอเมริกา อย่างไรก็ตาม เงินบาทต่อดอลลาร์สหรัฐ และดัชนีค่าเงินบาทแข็งค่าขึ้นในช่วงปลายปี ตามการคาดการณ์ว่าธนาคารกลางสหรัฐอเมริกาจะปรับขึ้นดอกเบี้ยนโยบายในอัตราที่ชะลอลงและมุมมองเชิงบวกของนักลงทุนต่อการฟื้นตัวของเศรษฐกิจ รวมทั้งการผ่อนคลายมาตรการการแพร่ระบาดของโรคติดเชื้อไวรัสโคโรนา 2019 (โควิด-19) เป็นศูนย์ (Zero-COVID) ของสาธารณรัฐประชาชนจีน
                             1.3 อัตราเงินเฟ้อทั่วไปอยู่ที่ร้อยละ 6.54 เพิ่มขึ้นจากในช่วงครึ่งแรกของปีอยู่ที่ร้อยละ 5.61 ตามราคาอาหารสด อย่างไรก็ตาม แรงกดดันเงินเฟ้อด้านอุปทานทยอยคลี่คลายตามราคาพลังงานและสินค้าโภคภัณฑ์โลกที่ปรับลดลง นอกจากนี้ ในช่วงครึ่งแรกของปีผู้ประกอบการทยอยส่งผ่านต้นทุนที่สูงขึ้น ทำให้อัตราเงินเฟ้อพื้นฐานเพิ่มขึ้น เช่น อาหารสำเร็จรูป และค่าโดยสารสาธารณะ ทั้งนี้ จะต้องติดตามการส่งผ่านต้นทุนและการฟื้นตัวของภาคการท่องเที่ยวที่อาจส่งผลให้แรงกดดันเงินเฟ้อด้านอุปสงค์เพิ่มขึ้น
                             1.4 เสถียรภาพด้านต่างประเทศของไทยอยู่ในเกณฑ์ดี โดยดุลบัญชีเดินสะพัดขาดดุล 6.5 พันล้านดอลลาร์สหรัฐ ลดลงจากในช่วงครึ่งแรกของปีที่ขาดดุล 10.5 พันล้านดอลลาร์สหรัฐ ซึ่งขาดดุลลดลงจากรายรับนักท่องเที่ยวต่างชาติที่เพิ่มขึ้นและรายจ่ายค่าระวางสินค้าที่ลดลงขณะที่ดุลการค้าเกินดุลลดลงตามการส่งออกสินค้าที่ลดลงจากการชะลอตัวของเศรษฐกิจประเทศคู่ค้า
                   2. การดำเนินงานของ ธปท. สรุปได้ ดังนี้
                             2.1 แนวทางการดำเนินงานและประเมินผลนโยบายการเงิน ประกอบด้วย
                                      2.1.1 เป้าหมายนโยบายการเงิน คณะกรรมการนโยบายการเงิน (กนง.) กำหนดให้ใช้อัตราเงินเฟ้อทั่วไปในช่วงร้อยละ 1-3 เป็นเป้าหมายนโยบายการเงินด้านเสถียรภาพราคาสำหรับระยะปานกลางและสำหรับปี 2566 ต่อเนื่องจากปี 2565
                                      2.1.2 การดำเนินนโยบายการเงิน
                                                (1) นโยบายอัตราดอกเบี้ย ในช่วงครึ่งหลังของปี 2565 กนง.ทยอยปรับขึ้นอัตราดอกเบี้ยนโยบาย จำนวน 3 ครั้ง โดย ณ สิ้นปี 2565 อยู่ที่ร้อยละ 1.25 ส่งผลให้ต้นทุนการกู้ยืมของภาคเอกชนทยอยปรับสูงขึ้นแต่ไม่เป็นอุปสรรคต่อการขยายตัวของสินเชื่อและการระดมทุนของภาคเอกชนโดยรวม ทั้งนี้ กนง. ประเมินว่า การปรับขึ้นอัตราดอกเบี้ยแบบค่อยเป็นค่อยไปเป็นแนวทางการดำเนินนโยบายการเงินที่เหมาะสม
                                                (2) นโยบายอัตราแลกเปลี่ยน ในช่วงครึ่งหลังของปี 2565 เงินบาทต่อดอลลาร์สหรัฐเคลื่อนไหวผันผวนตามนโยบายของธนาคารกลางสหรัฐอเมริกา โดยปรับตัวอ่อนค่าลงในช่วงแรกจากการดำเนินนโยบายที่เข้มงวดอย่างต่อเนื่อง อย่างไรก็ตาม ค่าเงินบาทปรับแข็งค่าขึ้นตั้งแต่ช่วงเดือนพฤศจิกายน 2565 เป็นต้นมา ตามการคาดการณ์ว่าธนาคารกลางสหรัฐอเมริกาจะชะลอการเร่งขึ้นอัตราดอกเบี้ยนโยบาย รวมทั้งผลจากการผ่อนคลายมาตรการโควิด-19 ของจีนในเดือนธันวาคม 2565 และการผ่อนคลายการเดินทางระหว่างประเทศของจีนในเดือนมกราคม 2566 ทั้งนี้ ธปท. ได้ปรับปรุงหลักเกณฑ์การประกอบธุรกิจเงินตราต่างประเทศให้ยืดหยุ่นและคล่องตัวขึ้น เช่น การขยายขอบเขตการทำธุรกรรมและการสนับสนุนให้มีผู้ประกอบธุรกิจรายใหม่ ซึ่งจะช่วยให้เกิดการแข่งขันและส่งเสริมการเข้าถึงบริการด้านเงินตราต่างประเทศของผู้ประกอบธุรกิจรายย่อย
                                                (3) การรักษาเสถียรภาพระบบการเงิน กนง. เห็นความสำคัญของมาตรการเฉพาะจุดและแนวทางแก้ไขปัญหาหนี้สำหรับกลุ่มเปราะบางเนื่องจากฐานะการเงินของภาคธุรกิจโดยเฉพาะกลุ่มผู้ประกอบการวิสาหกิจขนาดกลางและขนาดย่อม (Small and Medium Enterprises: SMEs) และครัวเรือนบางกลุ่มที่ยังเปราะบางและอ่อนไหว รวมถึงภาระหนี้ที่สูงขึ้น กนง. จึงเห็นควรปรับโครงสร้างหนี้ให้สอดคล้องกับความสามารถในการชำระหนี้ในระยะยาวของลูกหนี้ ซึ่งจะช่วยแก้ไขปัญหาได้อย่างตรงจุด
                   2.2 แนวทางการดำเนินงานและประเมินผลนโยบายสถาบันการเงิน สรุปได้ ดังนี้
                             2.2.1 ด้านนโยบายกำกับสถาบันการเงินและการรักษาเสถียรภาพของระบบการเงินและเศรษฐกิจโดยรวม เช่น (1) การปรับปรุงหลักเกณฑ์ด้านธรรมาภิบาล และกลไกการควบคุมภายในของสถาบันการเงินและกลุ่มธุรกิจทางการเงินใน 2 ส่วนหลัก ได้แก่ 1) หลักเกณฑ์ด้านธรรมาภิบาลเพื่อจัดหมวดหมู่และสร้างความยืดหยุ่นให้รองรับการเปลี่ยนแปลงในอนาคต และ 2) หลักเกณฑ์ด้านกลไกการควบคุมภายในเพื่อยกระดับแนวปฏิบัติงานตรวจสอบภายใน (2) การปรับปรุงหลักเกณฑ์เพื่อยกระดับการให้บริการแก่ลูกค้าอย่างเป็นธรรมใน 2 เรื่อง ได้แก่ 1) การขยายขอบเขตการบังคับใช้ให้ครอบคลุมผู้ให้บริการภายใต้การกำกับของ ธปท. และ 2) การปรับปรุงหลักเกณฑ์การคิดดอกเบี้ยผิดนัดชำระหนี้และการตัดชำระหนี้ โดยขยายขอบเขตหลักเกณฑ์ให้ครอบคลุมลูกหนี้รายใหญ่และบังคับใช้กับผู้ประกอบธุรกิจบัตรเครดิตที่ไม่ใช่สถาบันการเงินเพิ่มเติม และ (3) การประเมินธนาคารพาณิชย์ที่มีความสำคัญเชิงระบบในประเทศ โดยจะทบทวนกรอบการประเมินธนาคารพาณิชย์ให้สอดรับกับภูมิทัศน์ใหม่ของภาคการเงินไทยและครอบคลุมถึงความเสี่ยงใหม่ ๆ เช่น ความเชื่อมโยงกับธุรกิจขนาดใหญ่และธุรกิจที่เกี่ยวข้องในห่วงโซ่อุปทาน (Supply Chain)
                             2.2.2 ด้านการพัฒนาระบบสถาบันการเงิน ได้แก่ (1) แนวทางการแก้ไขปัญหาหนี้ครัวเรือนอย่างยั่งยืน โดยจะจัดทำเอกสารทิศทางการแก้ไขปัญหาหนี้ครัวเรือนอย่างยั่งยืนเพื่อสร้างความเข้าใจเกี่ยวกับปัญหาหนี้ครัวเรือนไทยและแนวทางการแก้ไขปัญหาหนี้อย่างครบวงจร ประกอบด้วย การบรรเทาภาระหนี้เดิมและการดูแลการปล่อยหนี้ให้มีคุณภาพ (2) ความยั่งยืนด้านสิ่งแวดล้อมและแนวนโยบายการดำเนินธุรกิจสถาบันการเงินโดยคำนึงถึงมิติด้านสิ่งแวดล้อมและการเปลี่ยนแปลงสภาพภูมิอากาศ โดยจะจัดทำเอกสารทิศทางการพัฒนาสู่ความยั่งยืนด้านสิ่งแวดล้อมภายใต้ภูมิทัศน์ใหม่ภาคการเงินไทย ซึ่งจะมีการวางรากฐานที่สำคัญ เช่น การจัดทำมาตรฐานการจัดกลุ่มกิจกรรมทางเศรษฐกิจที่คำนึงถึงสิ่งแวดล้อมร่วมกับภาครัฐ ภาคเอกชน และสถาบันการเงิน การเร่งส่งเสริมให้สถาบันการเงินผนวกแนวคิดด้านสิ่งแวดล้อมให้เป็นส่วนหนึ่งของการดำเนินงานอย่างมีมาตรฐาน และการยกระดับความรู้และความชำนาญของบุคลากรภาคการเงิน และ (3) กรอบหลักเกณฑ์การให้ใบอนุญาตธนาคารพาณิชย์ไร้สาขา โดยจะมีผู้ให้บริการประเภทใหม่ที่มีความเชี่ยวชาญด้านการใช้เทคโนโลยี บริการดิจิทัล และข้อมูลที่หลากหลายมาพัฒนาบริการทางการเงินรูปแบบใหม่ที่ตอบโจทย์ความต้องการของลูกค้าได้อย่างเหมาะสมและมีประสิทธิภาพ โดยเฉพาะกลุ่มลูกค้ารายย่อยและ SMEs
                   2.3 แนวทางการดำเนินงานและประเมินผลนโยบายระบบชำระเงินเพื่อให้ระบบชำระเงินของไทยมีประสิทธิภาพและมั่นคงปลอดภัย และยกระดับการกำกับดูแลระบบการชำระเงินของประเทศให้สอดคล้องกับมาตรฐานสากล โดยมีการดำเนินงาน เช่น (1) การพัฒนาโครงสร้างพื้นฐานด้านการชำระเงินที่สามารถใช้ประโยชน์ร่วมกันและเชื่อมโยงกันได้ โดยจัดทำโครงการ Smart Financial and Payment Infrastructure for Business เพื่อส่งเสริมธุรกิจดิจิทัลและการชำระเงินด้วยดิจิทัลอย่างครบวงจร รวมทั้งคาดว่าจะเริ่มเปิดให้บริการได้ภายในปี 2566 (2) การสร้างสภาพแวดล้อมให้เอื้อต่อการแข่งขันของผู้ให้บริการการชำระเงินและการใช้เทคโนโลยีใหม่พัฒนานวัตกรรมการชำระเงินในประเทศและระหว่างประเทศ โดยผลักดันให้ธนาคารพาณิชย์เข้าร่วมการให้บริการ QR Code แก่นักท่องเที่ยวต่างชาติ ซึ่งได้มีการเชื่อมโยงการชำระเงินระหว่างประเทศผ่าน QR Code เรียบร้อยแล้วกับราชอาณาจักรกัมพูชา สาธารณรัฐสังคมเวียดนาม มาเลเซีย สาธารณรัฐอินโดนีเซีย และสาธารณรัฐสิงคโปร์ (3) การขยายและส่งเสริมการชำระเงินด้วยดิจิทัลให้ครอบคลุมและทั่วถึงยิ่งขึ้น โดยส่งเสริมให้ระบบขนส่งสาธารณะรองรับการชำระเงินด้วยบัตรเครดิตและบัตรเดบิต รวมทั้งจะมีการเพิ่มช่องทางการชำระค่าโดยสารผ่านทางดิจิทัลต่อไป (4) การให้ความรู้เกี่ยวกับการชำระเงินด้วยดิจิทัลอย่างปลอดภัย โดยมีการลงพื้นที่ให้ความรู้เรื่องการใช้งานธนบัตรอย่างถูกต้องปลอดภัยและและนำการใช้งานการชำระเงินด้วยดิจิทัลให้กับกลุ่มแม่ค้า และ (5) การปรับปรุงหลักเกณฑ์ที่เป็นอุปสรรคหรือมีขั้นตอนมากเกินจำเป็น และการวางกรอบกำกับดูแลให้เหมาะสมกับนวัตกรรมทางการเงินและการพัฒนาเครื่องมือการกำกับดูแล โดยได้พัฒนาเครื่องมือในการกำกับตรวจสอบบนฐานความเสี่ยงและการกำกับตรวจสอบแบบต่อเนื่อง มีเครื่องมือที่นำมาใช้แล้ว ได้แก่ e-Payment Dashboard ที่สะท้อนความเสี่ยงด้านปฏิบัติการและความเสี่ยงด้านกฎระเบียบของผู้ให้บริการที่ไม่ใช่สถาบันการเงิน และเครื่องมือเพื่อประเมินความเสี่ยงด้านการกำกับดูแลกิจการตามหลักการสอบทานและถ่วงดุล
 



ต่างประเทศ



11. เรื่อง การขอความเห็นชอบต่อร่างเอกสารที่จะมีการรับรองในการประชุมสุดยอดอาเซียน ครั้งที่ 42
                   คณะรัฐมนตรีมีมติเห็นชอบต่อร่างเอกสารจำนวน 8 ฉบับ ตามที่กระทรวงการต่างประเทศ (กต.) เสนอ ดังนี้
                   1. ร่างแถลงการณ์ผู้นำอาเซียนต่อวิสัยทัศน์ประชาคมอาเซียนภายหลังปี ค.ศ. 2025 (Draft ASEAN Leaders’ Statement Towards ASEAN Community’s Post-2025 Vision) (ร่างแถลงการณ์ผู้นำอาเซียนต่อวิสัยทัศน์ฯ)
                   2. ร่างแถลงการณ์ผู้นำอาเซียนว่าด้วยการเสริมสร้างขีดความสามารถและประสิทธิภาพเชิงสถาบันของอาเซียน (Draft ASEAN Leaders’ Statement on the Strengthening of ASEAN Capacity and Institutional Effectiveness) (ร่างแถลงการณ์ผู้นำอาเซียนว่าด้วยการเสริมสร้างขีดความสามารถฯ)
                   3. ร่างปฏิญญาผู้นำอาเซียนว่าด้วยการค้ามนุษย์อันเกิดจากการใช้เทคโนโลยีในทางที่ผิด (Draft ASEAN Leaders’ Declaration on Combating Trafficking in Persons Caused by Abuse of Technology) (ร่างปฏิญญาผู้นำอาเซียนว่าด้วยการค้ามนุษย์ฯ)
                   4. ร่างแผนการดำเนินงานสำหรับการเข้าเป็นสมาชิกอาเซียนของติมอร์ - เลสเต (Draft Roadmap for Timor-Leste’s Membership in ASEAN) (ร่างแผนการดำเนินการฯ)
                   5. ร่างแถลงการณ์ร่วมผู้นำอาเซียนว่าด้วยการจัดตั้งเครือข่ายหมู่บ้านอาเซียน (Draft ASEAN Leaders’ Joint Statement on the Establishment of an ASEAN Villages Network) (ร่างแถลงการณ์ร่วมฯ)
                   6. ร่างปฏิญญาอาเซียนว่าด้วยการคุ้มครองแรงงานข้ามชาติและครอบครัวในสถานการณ์ฉุกเฉิน (Draft ASEAN Declaration on the Protection of Migrant Workers and Family Members in Crisis Situation) (ร่างปฏิญญาอาเซียนว่าด้วยการคุ้มครองแรงงานข้ามชาติฯ)
                   7. ร่างปฏิญญาอาเซียนว่าด้วยการบรรจุงานและการคุ้มครองแรงงานข้ามชาติในภาคประมง (Draft ASEAN Declaration on the Placement and Protection of Migrant Fishers) (ร่างปฏิญญาอาเซียนว่าด้วยการบรรจุงานฯ)
                   8. ร่างปฏิญญาผู้นำอาเซียนว่าด้วยข้อริเริ่มสุขภาพหนึ่งเดียว (Draft ASEAN Leaders’ Declaration on One Health Initiative) (ร่างปฏิญญาผู้นำอาเซียนฯ)
ทั้งนี้ หากมีความจำเป็นต้องแก้ไขร่างเอกสารในส่วนที่ไม่ใช่สาระสำคัญหรือไม่ขัดต่อผลประโยชน์ของไทย ให้ กต. หรือส่วนราชการเจ้าของเรื่องดำเนินการได้โดยไม่ต้องเสนอคณะรัฐมนตรีเพื่อพิจารณาอีก รวมทั้งให้นายกรัฐมนตรีหรือ               ผู้แทนที่ได้รับมอบหมายร่วมรับรองร่างเอกสาร จำนวน 8 ฉบับ ดังกล่าว
                   สาระสำคัญของเรื่อง
                   สาธารณรัฐอินโดนีเซียในฐานะประธานอาเซียน ปี 2566 มีกำหนดจัดการประชุมสุดยอดอาเซียน ครั้งที่ 42 ระหว่างวันที่ 10 - 11 พฤษภาคม 2566 ณ เมืองลาบวน บาโจ สาธารณรัฐอินโดนีเซีย โดยการประชุมดังกล่าวผู้นำอาเซียนจะร่วมกันรับรอง (adopt) ร่างเอกสารผลลัพธ์ของการประชุมสุดยอดอาเซียน ครั้งที่ 42 จำนวน 8 ฉบับ ซึ่งเป็นเอกสารที่ กต. ได้ประสานและรวบรวมจากหน่วยงานที่เกี่ยวข้องอีก 3 หน่วยงาน ได้แก่ กระทรวงมหาดไทย (มท.) กระทรวงแรงงาน (รง.) และกระทรวงสาธารณสุข (สธ.) โดยการรับรองร่างเอกสารดังกล่าวเป็นการดำเนินการเพื่อแสดงเจตนารมณ์ทางการเมืองร่วมกับประเทศสมาชิกอาเซียนในการส่งเสริมความร่วมมือและต่อยอดการดำเนินงานในด้านต่าง ๆ และเป็นสิ่งที่ไทยดำเนินการอย่างต่อเนื่องอยู่แล้ว โดยไม่ก่อให้เกิดพันธกรณีทางกฎหมายเพิ่มเติมต่อประเทศไทยแต่อย่างใด
 



เอกสาร
สรุปสาระสำคัญ


1. ร่างแถลงการณ์ผู้นำอาเซียนต่อวิสัยทัศน์ประชาคมอาเซียนภายหลังปี ค.ศ. 2025
เป็นเอกสารที่ย้ำความสำคัญของการจัดทำวิสัยทัศน์ประชาคมอาเซียนภายหลังปี ค.ศ. 2025 ที่มีความครอบคลุม เข้มแข็ง สร้างแรงบันดาลใจ เพื่อรับมือกับความท้าทายของภูมิภาคทั้งในปัจจุบันและอนาคต


2. ร่างแถลงการณ์ผู้นำอาเซียนว่าด้วยการเสริมสร้างขีดความสามารถและประสิทธิภาพเชิงสถาบันของอาเซียน
เน้นย้ำความพยายามของอาเซียนในการส่งเสริมความสามารถและประสิทธิภาพเชิงสถาบันของอาเซียนให้เข้มแข็ง เพื่อรับมือกับความท้าทายและรักษาเสถียรภาพและความมั่นคงของภูมิภาค


3. ร่างปฏิญญาผู้นำอาเซียนว่าด้วยการค้ามนุษย์อันเกิดจากการใช้เทคโนโลยีในทางที่ผิด
ยืนยันความมุ่งมั่นของอาเซียนในการส่งเสริมความร่วมมือเพื่อต่อต้านการค้ามนุษย์ อันเกิดจากการใช้เทคโนโลยีโดยผิดวัตถุประสงค์ โดยการพัฒนามาตรฐานระดับภูมิภาคในการปกป้องเหยื่อจากการค้ามนุษย์เพื่อมิให้เป็นเหยื่อซ้ำซ้อน


4. ร่างแผนการดำเนินงานสำหรับการเข้าเป็นสมาชิกอาเซียนของติมอร์ - เลสเต
กำหนดเกณฑ์การพิจารณารับติมอร์-เลสเต เข้าเป็นสมาชิกอาเซียนอย่างเต็มรูปแบบ ประกอบด้วยประเด็นและข้อพิจารณาหลักที่ติมอร์ฯ ต้องดำเนินการ แนวทางการเตรียมการของฝ่ายติมอร์ฯ และกระบวนการรับติมอร์ฯ เข้าเป็นสมาชิกอาเซียน


5. ร่างแถลงการณ์ร่วมผู้นำอาเซียนว่าด้วยการจัดตั้งเครือข่ายหมู่บ้านอาเซียน
จะมีการจัดตั้งเครือข่ายหมู่บ้านอาเซียนขึ้น โดยมีวัตถุประสงค์ เช่น การจัดให้มีเวทีสำหรับชุมชนและการมีส่วนร่วมเพื่อรับฟังข้อคิดเห็นของประชาชน การส่งเสริมความร่วมมือและการปฏิบัติงานร่วมกันระหว่างหมู่บ้าน เป็นต้น


6. ร่างปฏิญญาอาเซียนว่าด้วยการคุ้มครองแรงงานข้ามชาติและครอบครัวในสถานการณ์ฉุกเฉิน
เป็นการแสดงเจตนารมณ์ร่วมกันระหว่างประเทศสมาชิกอาเซียนในการดูแลและคุ้มครองแรงงานข้ามชาติและครอบครัวที่ประสบสถานการณ์ฉุกเฉินต่าง ๆ อาทิ ในช่วงเกิดภัยธรรมชาติ ภัยพิบัติ สถานการณ์แพร่ระบาดของโรค โดยไม่คำนึงถึงสถานะทางกฎหมาย


7. ร่างปฏิญญาอาเซียนว่าด้วยการบรรจุงานและการคุ้มครองแรงงานข้ามชาติในภาคประมง
เป็นการแสดงเจตนารมณ์ร่วมกันระหว่างประเทศสมาชิกอาเซียนในการดูแลและคุ้มครองแรงงานข้ามชาติในเรือประมงให้มีสภาพการทำงานและสภาพความเป็นอยู่ที่เหมาะสมมีความปลอดภัยในการทำงาน ได้รับค่าจ้างที่เป็นธรรม


8. ร่างปฏิญญาผู้นำอาเซียนว่าด้วยข้อริเริ่มสุขภาพหนึ่งเดียว
เพื่อประกาศความมุ่งมั่นในข้อริเริ่มสุขภาพหนึ่งเดียวของผู้นำอาเซียน เช่น จัดตั้งเครือข่ายสุขภาพหนึ่งเดียวอาเซียน ส่งเสริมให้ประเทศสมาชิกอาเซียนบูรณาการงานด้านสุขภาพหนึ่งเดียวซึ่งรวมถึงการนำแนวทางและแผนปฏิบัติการไปปฏิบัติในกรอบความร่วมมือรายสาขาที่เกี่ยวข้อง เป็นต้น



 
12. เรื่อง การประชุมระดับผู้นำ ครั้งที่ 15 แผนงานการพัฒนาเขตเศรษฐกิจสามฝ่าย อินโดนีเซีย-มาเลเซีย-ไทย (IMT-GT)
                   คณะรัฐมนตรีมีมติเห็นชอบตามที่สำนักงานสภาพัฒนาการเศรษฐกิจและสังคมแห่งชาติเสนอดังนี้
                   1. เห็นชอบต่อร่างแถลงการณ์ร่วมการประชุมระดับผู้นำ ครั้งที่ 15 แผนงาน IMT-GT ที่จะมีการรับรองในการประชุมระดับผู้นำ ครั้งที่ 15 แผนงาน IMT-GT ในวันที่ 11 พฤษภาคม 2566 และเห็นชอบให้สำนักงานสภาพัฒนาการเศรษฐกิจและสังคมแห่งชาติสามารถปรับปรุงถ้อยคำในเอกสารดังกล่าวได้ในกรณีที่มิใช่การเปลี่ยนแปลงสาระสำคัญ โดยไม่ต้องนำเสนอคณะรัฐมนตรีเพื่อให้ความเห็นชอบอีก
                   2. เห็นชอบให้นายกรัฐมนตรีหรือผู้แทนที่ได้รับมอบหมาย ได้ร่วมกับผู้นำประเทศแผนงาน IMT-GT ให้การรับรองร่างแถลงการณ์ร่วมการประชุมระดับผู้นำครั้งที่ 15 แผนงาน IMT-GT ในวันที่ 11 พฤษภาคม 2566
                   สาระสำคัญร่างแถลงการณ์ร่วมของการประชุมระดับผู้นำ ครั้งที่ 14 แผนงาน IMT-GT
                   1. ยินดีต่อความสำเร็จที่สำคัญของ IMT-GT ในช่วง 30 ปีที่ผ่านมา ในการพัฒนาการเติบโตทางเศรษฐกิจ ลดช่องว่างการพัฒนาภายในประเทศและระหว่างประเทศสมาชิก และส่งเสริมบทบาทของประชาชนในความร่วมมืออนุภูมิภาค รวมทั้งการขยายความเชื่อมโยงจนครอบคลุม 35 รัฐและจังหวัด ผ่านระเบียงเศรษฐกิจทั้ง  6 แนว ภายใต้แผนงาน IMT-GT
                   2. ตระหนักถึงความท้าทายที่ยากลำบากจากภาวะเศรษฐกิจตกต่ำทั่วโลกและความต่อเนื่องของการฟื้นตัวภายหลังการแพร่ระบาด พร้อมทั้งผลจากการเปลี่ยนแปลงสภาพภูมิอากาศและความมั่นคงทางอาหารในการพัฒนาของอนุภูมิภาคและการฟื้นตัวทางเศรษฐกิจ อย่างไรก็ดี ยังคงมุ่งมั่นที่จะเสริมสร้างความร่วมมือเพื่อรับมือกับความท้าทายที่อาจจะเกิดขึ้นในอนาคต
                   3. ยืนยันความพยายามในการฟื้นฟูการท่องเที่ยวภายหลังการแพร่ระบาด โดยการเปิดตัวแคมเปญ ปีแห่งการท่องเที่ยว IMT-GT พ.ศ. 2566-2568 เพื่อร่วมกันฟื้นฟูภาคการท่องเที่ยว โดยสนับสนุนให้ทุกภาคส่วนจัดทำกิจกรรมด้านการท่องเที่ยวให้สอดคล้องกับแคมเปญดังกล่าวเพื่อผลักดันให้อนุภูมิภาค IMT-GT เป็นจุดหมายปลายทางหนึ่งเดียวด้านการท่องเที่ยว
                   4. เน้นย้ำถึงความสำคัญของความมั่นคงด้านอาหารและความยั่งยืนของห่วงโซ่อุปทานในอนุภูมิภาค โดยยังคงมุ่งมั่นที่จะเสริมสร้างความเข้มแข็งให้อนุภูมิภาคในฐานะฐานการผลิตอาหารและสินค้าเกษตรอื่น ๆ ในระดับโลก ผ่านการนำเทคโนโลยีอุตสาหกรรมการเกษตรมาใช้เพิ่มขีดความสามารถในการแข่งขันของสินค้าเกษตร และสนับสนุนให้ผู้มีส่วนได้เสียทั้งหมดร่วมมือกันยกระดับมูลค่าของสินค้าเกษตร เช่น น้ำมันปาล์มและผลิตภัณฑ์ยางในห่วงโซ่อุปทานทั่วโลก
                   5. ยืนยันความมุ่งมั่นในการใช้ประโยชน์จากศักยภาพของผลิตภัณฑ์และบริการฮาลาลเพื่อยกระดับให้เป็นศูนย์กลางฮาลาลระดับโลก เห็นควรให้ผู้เกี่ยวข้องริเริ่มโครงการที่เป็นรูปธรรมเพื่อเสริมสร้างความแข็งแกร่งของระบบนิเวศฮาลาลในอนุภูมิภาค พร้อมทั้งส่งเสริมผลิตภัณฑ์และบริการฮาลาลสู่ตลาดฮาลาลแห่งใหม่ผ่านการร่วมมือกับพันธมิตรที่มีศักยภาพ รวมทั้งเร่งนำใช้เทคโนโลยีระบบการเก็บข้อมูลฮาลาล (Halal Blockchain) และส่งเสริมการพัฒนานิคมอุตสาหกรรมฮาลาล
                   6. เน้นย้ำความสำคัญของโครงการเชื่อมต่อทางกายภาพ (PCPs) โดยรับทราบถึงความคืบหน้าในการพัฒนาโครงการจำนวน 36 โครงการทั่วอนุภูมิภาค ซึ่งมีมูลค่ากว่า 57 พันล้านเหรียญ สรอ. และขอให้ผู้เกี่ยวข้องเร่งติดตามการดำเนินการโครงการให้แล้วเสร็จเพื่อส่งเสริมการเชื่อมต่อหลายรูปแบบอย่างต่อเนื่องตามแนวระเบียงเศรษฐกิจของอนุภูมิภาค
                   7. มุ่งแสวงหาเครือข่ายด้านการค้าและปรับปรุงมาตรการอำนวยความสะดวกทางการค้าและส่งเสริมการหมุนเวียนของการลงทุน ผ่านการพัฒนาโครงการด้านการค้าและเขตอุตสาหกรรมตามแนวระเบียงเศรษฐกิจ ทั้งนี้ ได้รับทราบความคืบหน้าของความร่วมมือในอุตสาหกรรมยางอันเนื่องมาจากการลงนามในบันทึกความเข้าใจว่าด้วยเมืองยางพาราและความร่วมมือด้านอุตสาหกรรมยาง เพื่อเสริมความแข็งแกร่งให้กับภาคอุตสาหกรรมยางใน IMT-GT ในฐานะผู้ผลิตรายใหญ่ของโลก
                   8. เน้นย้ำถึงบทบาทสำคัญของการเปลี่ยนแปลงทางดิจิทัลในการเร่งการเติบโตทางเศรษฐกิจของอนุภูมิภาค โดยขอให้ยกระดับเทคโนโลยีสารสนเทศและการสื่อสารและความเชื่อมโยงทางดิจิทัลในอนุภูมิภาคต่อไปเพื่อการเปลี่ยนผ่านทางดิจิทัลที่ครอบคลุม ตลอดจนส่งเสริมการค้าข้ามพรมแดน การอำนวยความสะดวกในการทำธุรกิจ และยกระดับคุณภาพชีวิต
                   9. ตระหนักถึงบทบาทที่สำคัญของท้องถิ่น สถาบันการศึกษา ภาคเอกชน และหุ้นส่วนการพัฒนาต่าง ๆ อาทิ ธนาคารพัฒนาเอเชีย ที่มีต่อการเร่งรัดการดำเนินโครงการและการพัฒนาอนุภูมิภาคให้มีความก้าวหน้า โดยขอให้ภาคส่วนต่าง ๆ ริเริ่มโครงการพัฒนาแนวพื้นที่ระเบียงเศรษฐกิจทั้ง 6 แนว เพื่อส่งเสริมกิจกรรมทางเศรษฐกิจและความเชื่อมโยงระหว่างกันในอนุภูมิภาค
                   ประโยชน์ของประเทศไทย ในการเข้าร่วมการประชุมฯ มีดังนี้
                   1. ส่งเสริมบทบาทของไทยในเวทีระหว่างประเทศโดยใช้ประโยชน์จากการพัฒนาความร่วมมือในระดับอนุภูมิภาคภายใต้แผ่นงาน IMT-GT ในการจัดทำยุทธศาสตร์การพัฒนาที่สอดประสานกันระหว่างไทยและประเทศเพื่อนบ้านทั้งในระดับส่วนกลางและท้องถิ่นในทุกสาขาความร่วมมือ รวมทั้งสาขาความร่วมมือใหม่ ๆ ที่มีศักยภาพ
                   2. สร้างความเชื่อมั่นแก่นักลงทุนต่างประเทศเพื่อการลงทุนในอุตสาหกรรมเป้าหมายในเขตพัฒนาเศรษฐกิจพิเศษ เช่น อุตสาหกรรมยางพารา ปาล์มน้ำมัน และฮาลาล รวมทั้งสร้างความเชื่อมั่นแก่นักลงทุนไทยในการเข้าไปลงทุนในประเทศเพื่อนบ้านในกิจการที่ไทยมีศักยภาพ เพื่อเชื่อมต่อห่วงโซ่มูลค่าและกิจกรรมทางเศรษฐกิจ การค้า การลงทุน และการท่องเที่ยวกับประเทศเพื่อนบ้าน
                   3. มีบทบาทนำในด้านการท่องเที่ยวเนื่องมาจากการดำเนินโครงการภายใต้แคมเปญปีแห่งการท่องเที่ยว IMT-GT พ.ศ. 2566-2568 และกิจกรรมต่าง ๆ ที่เกี่ยวข้องเพื่อการเฉลิมฉลองในโอกาสครบรอบ 30 ปี แห่งการจัดตั้งแผนงาน IMT-GT ในปี 2566 อีกทั้งยังเป็นการฟื้นฟูเศรษฐกิจของไทยจากผลกระทบของการแพร่ระบาดของโรคโควิด-19
                   ทั้งนี้ การประชุมระดับผู้นำ ครั้งที่ 15 แผนงาน IMT-GT (The 15thiMT-GT Summit) กำหนดจัดขึ้นในวันที่ 11 พฤษภาคม 2566 ณ โรงแรมเมอรุโอราห์ โคโมโด ลาบวน บาโจ (Meruorah Komodo Labuan Bajo) เมืองลาบวน บาโจ สาธารณรัฐอินโดนีเซีย ซึ่งอยู่ในห้วงการประชุมสุดยอดอาเซียน ครั้งที่ 42 โดยจะมีการรับรองร่างแถลงการณ์ร่วมของการประชุมระดับผู้นำ ครั้งที่ 15 แผนงาน IMT-GT (JointStatement of the 15t IMT-GT Summit) ซึ่งกระทรวงการต่างประเทศ และสำนักงานคณะกรรมการกฤษฎีกา ไม่มีข้อขัดข้องต่อร่างแถลงการณ์ฯ และเห็นว่าร่างแถลงการณ์ร่วมฯ ไม่ได้ใช้ถ้อยคำหรือมีบริบทใดที่มุ่งก่อให้เกิดพันธกรณีภายใต้บังคับของกฎหมายระหว่างประเทศ ร่างแถลงการณ์ร่วมฯ จึงไม่เป็นสนธิสัญญาตามกฎหมายระหว่างประเทศและไม่เป็นหนังสือสัญญาตามมาตรา 178 ของรัฐธรรมนูญแห่งราชอาณาจักรไทย พุทธศักราช 2560
 
13. เรื่อง ร่างปฏิญญาผู้นำอาเซียนว่าด้วยการผลักดันการเชื่อมโยงระบบการชำระเงินในภูมิภาคและการส่งเสริมธุรกรรมสกุลเงินท้องถิ่น
                   คณะรัฐมนตรีมีมติอนุมัติและเห็นชอบตามที่กระทรวงการคลังเสนอ ดังนี้
                   1. เห็นชอบในหลักการต่อร่างปฏิญญาผู้นำอาเซียนว่าด้วยการผลักดันการเชื่อมโยงระบบการชำระเงินในภูมิภาคและการส่งเสริมธุรกรรมสกุลเงินท้องถิ่น
                   2. หากมีความจำเป็นต้องปรับปรุงแก้ไขร่างปฏิญญาผู้นำอาเซียนว่าด้วยการผลักดันการเชื่อมโยงระบบการชำระเงินในภูมิภาคและการส่งเสริมธุรกรรมสกุลเงินท้องถิ่น ในส่วนที่มิใช่สาระสำคัญหรือไม่ขัดต่อผลประโยชน์ของประเทศไทย ให้ธนาคารแห่งประเทศไทย (ธปท.) ดำเนินการได้โดยไม่ต้องนำเสนอคณะรัฐมนตรีเพื่อพิจารณาอีกครั้งหนึ่ง
                   3. อนุมัติให้นายกรัฐมนตรีหรือผู้ที่ได้รับมอบหมายรับรองร่างปฏิญญาผู้นำอาเซียนว่าด้วยการผลักดันการเชื่อมโยงระบบการชำระเงินในภูมิภาคและการส่งเสริมธุรกรรมสกุลเงินท้องถิ่น
                   ทั้งนี้ ผู้นำอาเซียนจะพิจารณารับรองร่างปฏิญญาฯ ในการประชุมสุดยอดอาเซียน ครั้งที่ 42 ในวันที่ 11 พฤษภาคม 2566 ณ เมืองลาบวน บาโจ สาธารณรัฐอินโดนีเซีย
                   สาระสำคัญของร่างปฏิญญาฯ 
                   ร่างปฏิญญาฯ จัดทำขึ้นตามเป้าหมายของการรวมกลุ่มทางเศรษฐกิจตามแผนงานประชาคมอาเซียน 2568 (AEC Blueprint 2025) กล่าวคือเศรษฐกิจอาเซียนรวมกลุ่มอย่างแน่นแฟ้น และแข็งแกร่ง เพื่อสนับสนุนการขยายตัวทางเศรษฐกิจที่สูงอย่างยั่งยืน รวมถึงการมีภาคการเงินที่ครอบคลุมทุกภาคส่วนและมีเสถียรภาพ มีสาระสำคัญสรุปได้ ดังนี้
                   1. ร่างปฏิญญาฯ มีเนื้อหาแสดงถึงการให้คำมั่นจะผลักดันการเชื่อมโยงระบบการชำระเงินในภูมิภาค โดยใช้นวัตกรรมในการพัฒนาโครงสร้างพื้นฐานที่เกี่ยวข้อง การเสริมสร้างความมั่นคงทางไซเบอร์และการส่งเสริม   การชำระเงินทางอิเล็กทรอนิกส์ เพื่อให้การชำระเงินสะดวก รวดเร็ว และปลอดภัย
                   2. ผู้นำอาเซียนให้คำมั่นในการส่งเสริมการใช้สกุลเงินท้องถิ่นในการทำธุรกรรมระหว่างประเทศในภูมิภาค และสนับสนุนการจัดตั้งคณะทำงานด้านการทำธุรกรรมด้วยสกุลเงินท้องถิ่น (Local Currency Transaction Task Force) เพื่อศึกษาและพัฒนากรอบการส่งเสริมการทำธุรกรรมด้วยสกุลเงินท้องถิ่น รวมทั้งพิจารณาให้เกณฑ์การแลกเปลี่ยนเงินตราต่างประเทศมีความยืดหยุ่น ซึ่งจะช่วยสนับสนุนการค้าการลงทุน และสร้างความแข็งแกร่งให้กับประเทศในภูมิภาคจากความผันผวนของเศรษฐกิจโลก
                   3. ผู้นำอาเซียนมอบหมายให้รัฐมนตรีว่าการกระทรวงการคลังและผู้ว่าการธนาคารกลางอาเซียนเป็นผู้ดูแลการดำเนินการผลักดันการเชื่อมโยงระบบการชำระเงินในภูมิภาค และพิจารณาแนวทางพัฒนากรอบการส่งเสริมการทำธุรกรรมด้วยสกุลเงินท้องถิ่น โดยให้มีการประสานกับคณะทำงานของภาคส่วนอื่น ๆ ที่เกี่ยวข้องอย่างใกล้ชิด
                   โดยร่างปฏิญญาฯ ไม่มีถ้อยคำหรือบริบทใดที่มุ่งจะก่อให้เกิดพันธกรณีภายใต้บังคับของกฎหมายระหว่างประเทศ กอปรกับไม่มีการลงนามในร่างเอกสารดังกล่าว ดังนั้น ร่างปฏิญญาฯ จึงไม่เป็นสนธิสัญญาตามกฎหมายระหว่างประเทศ และไม่เป็นหนังสือสัญญาตามมาตรา 178 ของรัฐธรรมนูญแห่งราชอาณาจักรไทย พุทธศักราช 2560
 



แต่งตั้ง



14. เรื่อง การอนุมัติองค์ประกอบคณะกรรมการฝ่ายไทยในคณะกรรมการบริหารมูลนิธิการศึกษา ไทย-อเมริกัน (ฟุลไบรท์) ประจำปี 2566-2567 
                   คณะรัฐมนตรีมีมติอนุมัติองค์ประกอบคณะกรรมการฝ่ายไทยในคณะกรรมการบริหารมูลนิธิการศึกษาไทย - อเมริกัน (ฟุลไบรท์) ประจำปี 2566 - 2567 รวม 7 คน โดยมีองค์ประกอบเช่นเดียวกับองค์ประกอบของคณะกรรมการฝ่ายไทยในคณะกรรมการบริหารมูลนิธิการศึกษาไทย - อเมริกัน (ฟุลไบรท์) ประจำปี 2564 - 2565 ตามที่กระทรวงการต่างประเทศ (กต.) เสนอดังนี้
                   1. นายวิชาวัฒน์ อิศรภักดี                                                ประธานกรรมการ
                   2. อธิบดีกรมอเมริกาและแปซิฟิกใต้ หรือผู้แทน                          กรรมการ
                   3. อธิบดีกรมความร่วมมือระหว่างประเทศ หรือผู้แทน                   กรรมการ
                   4. ผู้แทนกระทรวงการอุดมศึกษา วิทยาศาสตร์ วิจัยและนวัตกรรม     กรรมการ
                   5. ผู้แทนสำนักงานสภาพัฒนาการเศรษฐกิจ และสังคมแห่งชาติ        กรรมการ
                   6. นายกสมาคมฟุลไบรท์ไทย                          กรรมการ
                   7. นายพรวิทย์ พัชรินทร์ตนะกุล                       กรรมการ
                      รองอธิการบดีสถาบันการจัดการปัญญาภิวัฒน์
                    ทั้งนี้ ตั้งแต่วันที่ 9 พฤษภาคม 2566 เป็นต้นไป
 
15. เรื่อง แต่งตั้งกรรมการอื่น (ผู้แทนกองทัพอากาศ) ในคณะกรรมการกำกับสำนักงานการบินพลเรือนแห่งประเทศไทย 
                   คณะรัฐมนตรีมีมติอนุมัติตามที่กระทรวงคมนาคมเสนอแต่งตั้ง พลอากาศตรี จักรวัชร จงสืบสุข เป็นกรรมการอื่น (ผู้แทนกองทัพอากาศ) ในคณะกรรมการกำกับสำนักงานการบินพลเรือนแห่งประเทศไทย แทนกรรมการอื่น (ผู้แทนกองทัพอากาศ) เดิมที่พ้นจากตำแหน่งเนื่องจากขอลาออก ทั้งนี้ ตั้งแต่วันที่ 9 พฤษภาคม 2566 เป็นต้นไป

***************"
สรุปข่าวการประชุม ครม.,https://www.thaigov.go.th/news/contents/details/67885,วันอังคารที่ 2 พฤษภาคม 2566,02/05/2566,สรุปข่าวการประชุมคณะรัฐมนตรี วันที่ 2 พฤษภาคม 2566,พลเอก ประยุทธ์  จันทร์โอชา นายกรัฐมนตรี  เป็นประธานการประชุมคณะรัฐมนตรี ห้องประชุม 501 ตึกบัญชาการ 1 ทำเนียบรัฐบาล,"http://www.thaigov.go.th
(โปรดตรวจสอบมติคณะรัฐมนตรีที่เป็นทางการจากสำนักเลขาธิการคณะรัฐมนตรีอีกครั้ง)
 
                   วันนี้ (2 พฤษภาคม 2566)  เวลา 09.00 น. พลเอก ประยุทธ์  จันทร์โอชา นายกรัฐมนตรี  เป็นประธานการประชุมคณะรัฐมนตรี ห้องประชุม 501 ตึกบัญชาการ 1 ทำเนียบรัฐบาล ซึ่งสรุปสาระสำคัญดังนี้
 



กฎหมาย



                   1.       เรื่อง     ร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏเลย   (ฉบับที่ ..) พ.ศ. ....
                   2.       เรื่อง     ร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏอุดรธานี (ฉบับที่ ..) พ.ศ. ....
                   3.       เรื่อง     ร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏบุรีรัมย์ (ฉบับที่ ..) พ.ศ. ....
                   4.       เรื่อง     ร่างกฎกระทรวงกำหนดพัสดุและวิธีการจัดซื้อจัดจ้างพัสดุที่รัฐต้องการส่งเสริมหรือสนับสนุน (ฉบับที่ ..) พ.ศ. ....
                   5.       เรื่อง     ร่างกฎกระทรวงกำหนดหลักเกณฑ์ วิธีการ และระยะเวลาการเปิดเผยและการส่งข้อมูลการอุดมศึกษา พ.ศ. ....
                   6.       เรื่อง     ร่างประกาศกระทรวงมหาดไทย เรื่อง การให้ใช้บังคับผังเมืองรวมชุมชนลานกระบือ จังหวัดกำแพงเพชร พ.ศ. ....
                   7.       เรื่อง     ร่างประกาศกระทรวงพาณิชย์ เรื่อง กำหนดให้กาแฟเป็นสินค้าที่ต้องขออนุญาตและมีหนังสือรับรองในการส่งออกไปนอกราชอาณาจักร พ.ศ. ....
                   8.       เรื่อง     ร่างกฎกระทรวงจัดตั้ง ยุบ รวม หรือเลิกสถานศึกษาขั้นพื้นฐาน พ.ศ. ....
                   9.       เรื่อง     ร่างกฎกระทรวงกำหนดให้ผลิตภัณฑ์อุตสาหกรรมคาร์บอนไดออกไซด์ทางการแพทย์ต้องเป็นไปตามมาตรฐาน พ.ศ. ....
                   10.      เรื่อง     ร่างพระราชกฤษฎีกาปิดประชุมสมัยวิสามัญแห่งรัฐสภา พ.ศ. ....
 



เศรษฐกิจ-สังคม



                   11.      เรื่อง     ผลการพิจารณารายงานการพิจารณาศึกษา เรื่อง แนวทางการขับเคลื่อนตลาดแรงงานไทยเพื่อก้าวผ่านยุคโควิด - 19 : การปรับตัวของแรงงานทุกกลุ่มทุกช่วงวัย เพื่อความก้าวหน้ามั่นคงและยั่งยืน ของคณะกรรมาธิการการแรงงาน วุฒิสภา
                   12.      เรื่อง     รายงานความก้าวหน้าการดำเนินการพัฒนายกระดับคุณภาพโรงเรียนมัธยมศึกษาให้เป็นโรงเรียนวิทยาศาสตร์จุฬาภรณราชวิทยาลัย
                   13.      เรื่อง     ขอรับการจัดสรรงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น (กระทรวงพลังงาน)
 



ต่างประเทศ



                   14.      เรื่อง     ผลการประชุมรัฐมนตรีว่าการกระทรางการคลังและผู้ว่าการธนาคารกลางอาเซียน ครั้งที่ 9 และการประชุมอื่น ๆ ที่เกี่ยวข้อง
                   15.      เรื่อง     ผลการประชุมรัฐมนตรีท่องเที่ยวอาเซียน ครั้งที่ 26 และการประชุมระดับรัฐมนตรีที่เกี่ยวข้อง
                   16.      เรื่อง     การเสนอขอรับเป็นเจ้าภาพจัดการประชุมคณะกรรมการมรดกโลกสมัยสามัญ ครั้งที่ 46 และกิจกรรมที่เกี่ยวข้อง
                   17.      เรื่อง     การเสนอให้คณะรัฐมนตรีให้ความเห็นชอบและรับรองต่อเอกสารผลลัพธ์ในระดับรัฐมนตรีเศรษฐกิจอาเซียน และคณะมนตรีประชาคมเศรษฐกิจอาเซียนสำหรับการประชุมสุดยอดอาเซียน ครั้งที่ 42
                   18.      เรื่อง     การประชุมรัฐภาคีอนุสัญญาบาเซลว่าด้วยการควบคุมการเคลื่อนย้ายข้ามแดนของของเสียอันตรายและการกำจัด สมัยที่ 16 การประชุมรัฐภาคีอนุสัญญารอตเตอร์ดัมว่าด้วยกระบวนการแจ้งข้อมูลสารเคมีล่วงหน้าสำหรับสารเคมีอันตรายและสารเคมีป้องกันกำจัดศัตรูพืชและสัตว์บางชนิดในการค้าระหว่างประเทศ สมัยที่ 11 และการประชุมรัฐภาคีอนุสัญญาสตอกโฮล์มว่าด้วยสารมลพิษที่ตกค้างยาวนาน สมัยที่ 11
                   19.      เรื่อง     ร่างแถลงการณ์ร่วมการประชุมรัฐมนตรีว่าการกระทรวงการคลังและผู้ว่าการธนาคารกลางอาเซียน+3 ครั้งที่ 26
                   20.      เรื่อง     การขอความเห็นชอบต่อร่างถ้อยแถลงร่วมสำหรับการประชุมคณะรัฐมนตรีประชาคมสังคมและวัฒนธรรมอาเซียน ครั้งที่ 29 (Joint Statement of the Twenty-Ninth ASEAN Socio-Cultural Community (ASCC) Council)
                   21.      เรื่อง     การรับรองร่างปฏิญญาของการประชุมรัฐมนตรีกระทรวงวัฒนธรรมกลุ่ม 77 บวกสาธารณรัฐประชาชนจีน
 



แต่งตั้ง



                   22.      เรื่อง     การแต่งตั้งกรรมการผู้ทรงคุณวุฒิ ในคณะกรรมการสถาบันวิจัยแสงซินโครตรอน แทนตำแหน่งที่ว่าง
                   23.      เรื่อง     การแต่งตั้งผู้ว่าการการไฟฟ้าฝ่ายผลิตแห่งประเทศไทย
 
______________________________
 




กฎหมาย



1. เรื่อง ร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏเลย (ฉบับที่ ..) พ.ศ. ....
                   คณะรัฐมนตรีมีมติอนุมัติหลักการร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุบประจำตำแหน่งของมหาวิทยาลัยราชภัฏเลย (ฉบับที่ ..) พ.ศ. .... ตามที่กระทรวงการอุดมศึกษา วิทยาศาสตร์ วิจัยและนวัตกรรม (อว.) เสนอ และให้ส่งสำนักงานคณะกรรมการกฤษฎีกาตรวจพิจารณา แล้วดำเนินการต่อไปได้ และให้กระทรวงการอุดมศึกษา วิทยาศาสตร์ วิจัยและนวัตกรรมรับข้อสังเกตของสำนักเลขาธิการคณะรัฐมนตรีไปพิจารณาดำเนินการต่อไปด้วย
                   ทั้งนี้ อว. เสนอว่า
                   1. ได้มีพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏเลย (ฉบับที่ 3) พ.ศ. 2560 กำหนดปริญญาในสาขาวิชาและอักษรย่อสำหรับสาขาวิชาของมหาวิทยาลัยราชภัฏเลย รวม 12 สาขาวิชา ได้แก่ (1) การศึกษา (2) เทคโนโลยี     (3) นิติศาสตร์ (4) นิเทศศาสตร์ (5) บริหารธุรกิจ (6) รัฐประศาสนศาสตร์ (7) วิจิตรศิลป์และประยุกต์ศิลป์  (8) วิทยาศาสตร์ (9) วิศวกรรมศาสตร์ (10) ศิลปศาสตร์ (11) เศรษฐศาสตร์ และ (12) สาธารณสุขศาสตร์ โดยสาขาวิชาสาธารณสุขศาสตร์เปิดสอนเฉพาะระดับปริญญาเอกและปริญญาโท
                   2. ต่อมามหาวิทยาลัยราชภัฏเลยได้เปิดสอนเพิ่มในสาขาวิชาการบัญชีและระดับชั้นปริญญาตรีในสาขาวิชาสาธารณสุขศาสตร์ จึงจำเป็นต้องกำหนดปริญญาในสาขาวิชา อักษรย่อสำหรับสาขาวิชา รวมทั้งสีประจำสาขาวิชาดังกล่าว ในคราวประชุมสภามหาวิทยาลัยราชภัฏเลย ครั้งที่ 7/2563 เมื่อวันที่ 31 กรกฎาคม 2563 และครั้งที่ 12/2563 เมื่อวันที่ 25 ธันวาคม 2563 ที่ประชุมได้มีมติเห็นชอบหลักสูตรสาธารณสุขศาสตรบัณฑิต สาขาวิชาสาธารณสุขศาสตร์ (หลักสูตรปรับปรุง พ.ศ. 2564) และหลักสูตรบัญชีบัณฑิต สาขาวิชาการบัญชี (หลักสูตรปรับปรุง พ.ศ. 2564) ตามลำดับ และสำนักงานปลัดกระทรวง กระทรวงการอุดมศึกษา วิทยาศาสตร์ วิจัยและนวัตกรรมรับทราบการให้ความเห็นชอบหลักสูตรดังกล่าวด้วยแล้ว
                   3. อว. จึงได้ยกร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏเลย (ฉบับที่ ..) พ.ศ. .... เพื่อกำหนดปริญญาในสาขาวิชาและอักษรย่อสำหรับสาขาวิชาการบัญชีและเพิ่มระดับชั้นปริญญาตรีในสาขาวิชาสาธารณสุขศาสตร์ และกำหนดสีประจำสาขาวิชาการบัญชี ดังนี้



พระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏเลย (ฉบับที่ 3) พ.ศ. 2560
พระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏเลย (ฉบับที่ ..) พ.ศ. ....


มาตรา 3 ให้ยกเลิกความในมาตรา 7 แห่งพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏเลย พ.ศ. 2558 (ฉบับที่ 2) และให้ใช้ความต่อไปนี้แทน
			                             ฯลฯ
			 
			 
			 
			 
			 
			 
			 
			 
			 
			(12) สาขาวิชาสาธารณสุขศาสตร์ มีปริญญาสองชั้น คือ
			      (ก) เอก เรียกว่า “สาธารณสุขศาสตรดุษฎีบัณฑิต” ใช้อักษรย่อ “ส.ด.” และ “ปรัชญาดุษฎีบัณฑิต” ใช้อักษรย่อ “ปร.ด.”
			      (ข) โท เรียกว่า “สาธารณสุขศาสตรมหาบัณฑิต ใช้อักษรย่อ “ส.ม.”
มาตรา 3 ให้ยกเลิกความในมาตรา 3 แห่งพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏเลย พ.ศ. 2560 (ฉบับที่ 3) และให้ใช้ความต่อไปนี้แทน
			                             ฯลฯ
			  (1) สาขาวิชาการบัญชี มีปริญญาสามชั้น คือ
			          (ก) เอก เรียกว่า “บัญชีดุษฎีบัณฑิต” ใช้อักษรย่อ “บช.ด.” และ “ปรัชญาดุษฎีบัณฑิต” ใช้อักษรย่อ “ปร.ด.”
			          (ข) โท เรียกว่า “บัญชีมหาบัณฑิต” ใช้อักษรย่อ “บช.ม.”
			          (ค) ตรี เรียกว่า “บัญชีบัณฑิต” ใช้อักษรย่อ “บช.บ.”
			                             ฯลฯ
			(13) สาขาวิชาสาธารณสุขศาสตร์ มีปริญญาสามชั้น คือ
			      (ก) เอก เรียกว่า “สาธารณสุขศาสตรดุษฎีบัณฑิต” ใช้อักษรย่อ “ส.ด.” และ “ปรัชญาดุษฎีบัณฑิต” ใช้อักษรย่อ “ปร.ด.”
			      (ข) โท เรียกว่า “สาธารณสุขศาสตรมหาบัณฑิต ใช้อักษรย่อ “ส.ม.”
			      (ค) ตรี เรียกว่า “สาธารณสุขศาสตรบัณฑิต” ใช้อักษรย่อ “ส.บ.”
			                             ฯลฯ
			มาตรา 4 ให้ยกเลิกความในมาตรา 5 แห่งพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏเลย พ.ศ. 2552 และให้ใช้ความต่อไปนี้แทน
			   “มาตรา 5 เข็มวิทยฐานะของมหาวิทยาลัยราชภัฏเลยมีลักษณะเป็นรูปตราสัญลักษณ์มหาวิทยาลัยทำด้วยโลหะดุนนูนลงยา สูง 5 เซนติเมตร”



                   4. ในคราวประชุมสภามหาวิทยาลัยราชภัฏเลย ครั้งที่ 4/2564 เมื่อวันที่ 30 เมษายน 2564 ได้มีมติเห็นชอบร่างพระราชกฤษฎีกาตามข้อ 3 แล้ว
                   สาระสำคัญของร่างพระราชกฤษฎีกา
                   กำหนดปริญญาและอักษรย่อสำหรับสาขาวิชาบัญชี และเพิ่มระดับชั้นปริญญาตรีในสาขาวิชาสาธารณสุขศาสตร์ รวมทั้งกำหนดสีประจำสาขาวิชาการบัญชี และแก้ไขเข็มวิทยฐานะของมหาวิทยาลัยราชภัฏเลย
 
2. เรื่อง ร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏอุดรธานี (ฉบับที่ ..) พ.ศ. ....
                   คณะรัฐมนตรีมีมติอนุมัติหลักการร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏอุดรธานี (ฉบับที่ ..)       พ.ศ. .... ตามที่กระทรวงการอุดมศึกษา วิทยาศาสตร์ วิจัยและนวัตกรรม (อว.) เสนอ และให้ส่งสำนักงานคณะกรรมการกฤษฎีกาตรวจพิจารณา แล้วดำเนินการต่อไปได้ และให้กระทรวงการอุดมศึกษา วิทยาศาสตร์ วิจัยและนวัตกรรมรับข้อสังเกตของสำนักเลขาธิการคณะรัฐมนตรีไปพิจารณาดำเนินการต่อไปด้วย
                   ทั้งนี้ อว. เสนอว่า
                   1. โดยที่พระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏอุดรธานี (ฉบับที่ 2) พ.ศ. 2559 กำหนดปริญญาในสาขาวิชาและอักษรย่อสำหรับสาขาวิชาและสีประจำสาขาวิชาของมหาวิทยาลัยราชภัฏเชียงราย รวม 13 สาขาวิชา ได้แก่ (1) การบัญชี (2) ครุศาสตร์ (3) เทคโนโลยี (4) นิติศาสตร์ (5) นิเทศศาสตร์ (6) บริหารธุรกิจ (7) รัฐประศาสนศาสตร์ (8) วิจิตรศิลป์และประยุกต์ศิลป์ (9) วิทยาศาสตร์ (10) วิศวกรรมศาสตร์ (11) ศิลปศาสตร์ (12) เศรษฐศาสตร์ และ (13) สาธารณสุขศาสตร์
                   2. มหาวิทยาลัยราชภัฏอุดรธานีได้ดำเนินการจัดการเรียนการสอน ดังนี้
                       2.1 เปิดการเรียนการสอนคณะพยาบาลศาสตร์ และในคราวประชุมสภามหาวิทยาลัยราชภัฏอุดรธานี ครั้งที่ 10/2562 เมื่อวันที่ 22 มิถุนายน 2562 ได้มีมติเห็นชอบให้จัดตั้งคณะพยาบาลศาสตร์ เป็นส่วนงานภายในที่มีฐานะเทียบเท่าคณะตามพระราชบัญญัติการบริหารส่วนงานภายในของสถาบันอุดมศึกษา พ.ศ. 2550
                       2.2 เปิดการเรียนการสอนในสาขาวิชา ดังนี้ (1) สาขาวิชาพยาบาลศาสตร์ (2) สาขาวิชาการแพทย์แผนไทย และ (3) สาขาวิชาศึกษาศาสตร์ (สาขาวิชาครุศาสตร์อุตสาหกรรม) และกำหนดปริญญาในสาขาวิชาและอักษรย่อสำหรับสาขาวิชาวิจิตรศิลป์และประยุกต์ศิลป์ (ศิลปกรรมศาสตรบัณฑิต) เพิ่มเติม และสภามหาวิทยาลัยราชภัฏอุดรธานีได้มีมติเห็นชอบหลักสูตรการศึกษาแล้ว ดังนี้
                             2.2.1 ในคราวประชุมสภามหาวิทยาลัยราชภัฏอุดรธานี ครั้งที่ 10/2561 เมื่อวันที่        25 สิงหาคม 2561 ได้มีมติเห็นชอบหลักสูตรพยาบาลศาสตรบัณฑิต หลักสูตรใหม่ พ.ศ. 2562
                             2.2.2 ในคราวประชุมสภามหาวิทยาลัยราชภัฏอุดรธานี ครั้งที่ 12/2561 เมื่อวันที่         27 ตุลาคม 2561 ได้มีมติเห็นชอบหลักสูตรศิลปกรรมศาสตรบัณฑิต หลักสูตรใหม่ พ.ศ. 2562 สาขาวิชาศิลปกรรมพื้นถิ่น (หลักสูตรใหม่ พ.ศ. 2562)
                             2.2.3 ในคราวประชุมสภามหาวิทยาลัยราชภัฏอุดรธานี ครั้งที่ 3/2562 เมื่อวันที่           23 มีนาคม 2562 ได้มีมติเห็นชอบหลักสูตรครุศาสตร์อุตสาหกรรมบัณฑิต หลักสูตรใหม่ พ.ศ. 2562 สาขาวิชาวิศวกรรมเครื่องกล (5 ปี)
                             2.2.4 ในคราวประชุมสภามหาวิทยาลัยราชภัฏอุดรธานี ครั้งที่ 12/2562 เมื่อวันที่         24 สิงหาคม 2562 ได้มีมติเห็นชอบหลักสูตรการแพทย์แผนไทยบัณฑิต สาขาวิชาการแพทย์แผนไทย (หลักสูตรใหม่ พ.ศ. 2562) และในคราวประชุมสภามหาวิทยาลัยราชภัฏอุดรธานี ครั้งที่ 12/2563 เมื่อวันที่ 28 พฤศจิกายน 2563 ได้มีมติเห็นชอบให้แก้ไขจากหลักสูตรการแพทย์แผนไทยบัณฑิต (หลักสูตรใหม่ พ.ศ. 2562) เป็น หลักสูตรการแพทย์แผนไทยบัณฑิต สาขาวิชาการแพทย์แผนไทย (หลักสูตรใหม่ พ.ศ. 2564)
                   3. สำนักงานปลัดกระทรวง กระทรวงการอุดมศึกษา วิทยาศาสตร์ วิจัยและนวัตกรรม รับทราบการให้ความเห็นชอบหลักสูตรดังกล่าวด้วยแล้ว
                   4. อว. จึงได้ยกร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏอุดรธานี (ฉบับที่ ..) พ.ศ. .... เพื่อกำหนดปริญญาในสาขาวิชาและอักษรย่อสำหรับสาขาวิชาพยาบาลศาสตร์ สาขาวิชาการแพทย์แผนไทย สาขาวิจิตรศิลป์และประยุกต์ศิลป์ และสาขาวิชาศึกษาศาสตร์ รวมทั้งสีประจำคณะพยาบาลศาสตร์ ดังนี้
                             4.1 กำหนดปริญญาในสาขาวิชาและอักษรย่อสำหรับสาขาวิชาการแพทย์แผนไทย          มีปริญญาสามชั้น คือ
                                      (ก) เอก เรียกว่า “การแพทย์แผนไทยดุษฎีบัณฑิต” ใช้อักษรย่อ “พท.ด.” และ “ปรัชญาดุษฎีบัณฑิต” ใช้อักษรย่อ “ปร.ด.”
                                      (ข) โท เรียกว่า “การแพทย์แผนไทยมหาบัณฑิต” ใช้อักษรย่อ “พท.ม.”
                                      (ค) ตรี เรียกว่า “การแพทย์แผนไทยบัณฑิต” ใช้อักษรย่อ “พท.บ.”
                             4.2 กำหนดปริญญาในสาขาวิชาและอักษรย่อสำหรับสาขาวิชาพยาบาลศาสตร์ มีปริญญาสามชั้น คือ
                                      (ก) เอก เรียกว่า “พยาบาลศาสตรดุษฎีบัณฑิต” ใช้อักษรย่อ “พย.ด.” และ “ปรัชญาดุษฎีบัณฑิต” ใช้อักษรย่อ “ปร.ด.”
                                      (ข) โท เรียกว่า “พยาบาลศาสตรมหาบัณฑิต” ใช้อักษรย่อ “พย.ม.”
                                      (ค) ตรี เรียกว่า “พยาบาลศาสตรบัณฑิต” ใช้อักษรย่อ “พย.บ.”
                             4.3 กำหนดปริญญาในสาขาวิชาและอักษรย่อสำหรับสาขาวิชาวิจิตรศิลป์และประยุกต์ศิลป์ มีปริญญาสามชั้น คือ
                                      (ก) เอก เรียกว่า “ศิลปดุษฎีบัณฑิต” ใช้อักษรย่อ “ศล.ด.”
                                                ฯลฯ
                             หรือ
                                      (ก) เอก เรียกว่า “ศิลปกรรมศาสตรดุษฎีบัณฑิต” ใช้อักษรย่อ “ศป.ด.” และ “ปรัชญาดุษฎีบัณฑิต” ใช้อักษรย่อ “ปร.ด.”
                                      (ข) โท เรียกว่า “ศิลปกรรมศาสตรมหาบัณฑิต” ใช้อักษรย่อ “ศป.ม.”
                                      (ค) ตรี เรียกว่า “ศิลปกรรมศาสตรบัณฑิต” ใช้อักษรย่อ “ศป.บ.”
                             4.4 กำหนดปริญญาในสาขาวิชาและอักษรย่อสำหรับสาขาวิชาศึกษาศาสตร์ มีปริญญาสามชั้น คือ
                                      (ก) เอก เรียกว่า “ครุศาสตร์อุตสาหกรรมดุษฎีบัณฑิต” ใช้อักษรย่อ “ค.อ.ด.” และ “ปรัชญาดุษฎีบัณฑิต” ใช้อักษรย่อ “ปร.ด.”
                                      (ข) โท เรียกว่า “ครุศาสตร์อุตสาหกรรมมหาบัณฑิต” ใช้อักษรย่อ “ค.อ.ม.”
                                      (ค) ตรี เรียกว่า “ครุศาสตร์อุตสาหกรรมบัณฑิต” ใช้อักษรย่อ “ค.อ.บ.”
                             4.5 กำหนดสีประจำคณะพยาบาลศาสตร์
                   5. ในคราวประชุมสภามหาวิทยาลัยราชภัฏอุดรธานี ครั้งที่ 9/2564 เมื่อวันที่ 25 กันยายน 2564 ที่ประชุมได้มีมติเห็นชอบร่างพระราชกฤษฎีกาตามข้อ 4 แล้ว
                   สาระสำคัญของร่างพระราชกฤษฎีกา
                   กำหนดปริญญาในสาขาวิชาและอักษรย่อสำหรับสาขาวิชาพยาบาลศาสตร์ สาขาวิชาการการแพทย์แผนไทย สาขาวิจิตรศิลป์และประยุกต์ศิลป์ และสาขาวิชาศึกษาศาสตร์ และสีประจำคณะพยาบาลศาสตร์
 
3. เรื่อง ร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏบุรีรัมย์ (ฉบับที่ ..) พ.ศ. ....
                   คณะรัฐมนตรีมีมติอนุมัติหลักการร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุบประจำตำแหน่งของมหาวิทยาลัยราชภัฏบุรีรัมย์ (ฉบับที่ ..) พ.ศ. .... ตามที่กระทรวงการอุดมศึกษา วิทยาศาสตร์ วิจัยและนวัตกรรม (อว.) เสนอ และให้ส่งสำนักงานคณะกรรมการกฤษฎีกาตรวจพิจารณา แล้วดำเนินการต่อไปได้ และให้กระทรวงการอุดมศึกษา วิทยาศาสตร์ วิจัยและนวัตกรรมรับข้อสังเกตของสำนักเลขาธิการคณะรัฐมนตรีไปพิจารณาดำเนินการต่อไปด้วย
                   ทั้งนี้ อว. เสนอว่า
                   1. โดยที่พระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏบุรีรัมย์ (ฉบับที่ 3) พ.ศ. 2564 กำหนดปริญญาในสาขาวิชาและอักษรย่อสำหรับสาขาวิชาและสีประจำสาขาวิชาของมหาวิทยาลัยราชภัฏเชียงราย รวม 12 สาขาวิชา ได้แก่ (1) การบัญชี (2) การศึกษา (3) นิติศาสตร์ (4) นิเทศศาสตร์ (5) บริหารธุรกิจ (6) พยาบาลศาสตร์ (7) รัฐประศาสนศาสตร์ (8) วิจิตรศิลป์และประยุกต์ศิลป์ (9) วิทยาศาสตร์ (10) ศิลปศาสตร์ (11) เศรษฐศาสตร์ และ (12) สาธารณสุขศาสตร์
                   2. มหาวิทยาลัยราชภัฏบุรีรัมย์ได้กำหนดปริญญาในสาขาวิชาดุริยางคศาสตร์เพิ่มขึ้น โดยได้เปิดการเรียนการสอนในหลักสูตรดุริยางคศาสตรบัณฑิต ซึ่งในคราวประชุมสภามหาวิทยาลัยราชภัฏบุรีรัมย์ ครั้งที่ 2/2565 เมื่อวันที่ 28 กุมภาพันธ์ 2565 ได้มีมติเห็นชอบหลักสูตรดุริยางคศาสตรบัณฑิต หลักสูตรใหม่ พ.ศ. 2565 และสำนักงานปลัดกระทรวง กระทรวงการอุดมศึกษา วิทยาศาสตร์ วิจัยและนวัตกรรม รับทราบการให้ความเห็นชอบหลักสูตรดังกล่าวด้วยแล้ว
                   3. อว. จึงได้ยกร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏบุรีรัมย์ (ฉบับที่ ..) พ.ศ. .... เพื่อกำหนดปริญญาในสาขาวิชาและอักษรย่อสำหรับสาขาวิชาดุริยางคศาสตร์ รวมทั้งสีประจำสาขาวิชา ดังนี้
                      3.1 กำหนดปริญญาในสาขาวิชาและอักษรย่อสำหรับสาขาวิชาดุริยางคศาสตร์ มีปริญญาสามชั้น คือ
                                      (ก) เอก เรียกว่า “ดุริยางคศาสตรดุษฎีบัณฑิต” ใช้อักษรย่อ “ดศ.ด.” และ “ปรัชญาดุษฎีบัณฑิต” ใช้อักษรย่อ “ปร.ด.”
                                      (ข) โท เรียกว่า “ดุริยางคศาสตรมหาบัณฑิต” ใช้อักษรย่อ “ดศ.ม.”
                                      (ค) ตรี เรียกว่า “ดุริยางคศาสตรบัณฑิต” ใช้อักษรย่อ “ดศ.บ.”
                       3.2 กำหนดสีประจำสาขาวิชาดุริยางคศาสตร์ สีเขียวอ่อน
                   4. ในคราวประชุมสภามหาวิทยาลัยราชภัฏบุรีรัมย์ ครั้งที่ 6/2565 เมื่อวันที่ 27 มิถุนายน 2565 ที่ประชุมได้มีมติเห็นชอบร่างพระราชกฤษฎีกาตามข้อ 3 แล้ว
                    สาระสำคัญของร่างพระราชกฤษฎีกา
                   กำหนดปริญญาในสาขาวิชาและอักษรย่อสำหรับสาขาวิชา และสีประจำสาขาดุริยางคศาสตร์
 
4. เรื่อง ร่างกฎกระทรวงกำหนดพัสดุและวิธีการจัดซื้อจัดจ้างพัสดุที่รัฐต้องการส่งเสริมหรือสนับสนุน (ฉบับที่ ..) พ.ศ. ....
                   คณะรัฐมนตรีมีมติอนุมัติหลักการร่างกฎกระทรวงกำหนดพัสดุและวิธีการจัดซื้อจัดจ้างพัสดุที่รัฐต้องการส่งเสริมหรือสนับสนุน (ฉบับที่ ..) พ.ศ. .... ตามที่กระทรวงการคลัง (กค.) เสนอ และให้ส่งสำนักงานคณะกรรมการกฤษีกาตรวจพิจารณา แล้วดำเนินการต่อไปได้
                   ทั้งนี้ กค. เสนอว่า
                   1. มาตรา 65 วรรคสอง แห่งพระราชบัญญัติการจัดซื้อจัดจ้างและการบริหารพัสดุภาครัฐ พ.ศ. 2560 บัญญัติว่าพัสดุที่รัฐต้องการส่งเสริมหรือสนับสนุนให้เป็นไปตามที่กำหนดในกฎกระทรวง ต่อมา กค. ได้มีกฎกระทรวงกำหนดพัสดุและวิธีการจัดซื้อจัดจ้างพัสดุที่รัฐต้องการส่งเสริมหรือสนับสนุน พ.ศ. 2563 และที่แก้ไขเพิ่มเติม1 โดยกฎกระทรวงดังกล่าวได้กำหนดประเภทของพัสดุที่รัฐต้องการส่งเสริมหรือสนับสนุน ดังนี้ 1) พัสดุส่งเสริมและพัฒนาด้านการเกษตร 2) พัสดุส่งเสริมวิสาหกิจและการประกอบอาชีพ 3) พัสดุส่งเสริมการเรียนการสอน 4) พัสดุส่งเสริมนวัตกรรม 5) พัสดุส่งเสริมสุขภาพและสาธารณสุข 6) พัสดุส่งเสริมความมั่นคงด้านพลังงานและทรัพยากรธรรมชาติ 7) พัสดุส่งเสริมความมั่นคงด้านความปลอดภัยทางอาหารและสินค้าเกษตร 8) ประเภทของที่ปรึกษาที่รัฐต้องการส่งเสริมหรือสนับสนุน 9) พัสดุส่งเสริมการผลิตภายในประเทศ และ 10) พัสดุที่เป็นมิตรกับสิ่งแวดล้อม
                   2. ปัจจุบันงานจ้างที่ปรึกษาตามมาตรา 69 แห่งพระราชบัญญัติการจัดซื้อจัดจ้างและการบริหารพัสดุภาครัฐ พ.ศ. 2560 บัญญัติให้กระทำได้ 3 วิธี ได้แก่
                             2.1 วิธีประกาศเชิญชวนทั่วไป
                             2.2 วิธีคัดเลือก
                             2.3 วิธีเฉพาะเจาะจง โดยกระทำได้ในกรณี เช่น 1) ใช้วิธีประกาศเชิญชวนทั่วไปและวิธีคัดเลือกแล้วไม่มีผู้ยื่นข้อเสนอหรือข้อเสนอนั้นไม่ได้รับการคัดเลือก 2) เป็นงานที่จำเป็นต้องให้ที่ปรึกษารายเดิมทำต่อจากงานที่ได้ทำไว้แล้ว เนื่องจากเหตุผลทางเทคนิค และ 3) กรณีอื่นที่กำหนดในกฎกระทรวง (หากกำหนดว่าหน่วยงานใดเป็นหน่วยงานประเภทที่ปรึกษาที่รัฐต้องการส่งเสริมหรือสนับสนุนไว้ในกฎกระทรวง หน่วยงานของรัฐที่มีความประสงค์จัดจ้างที่ปรึกษาสามารถจัดจ้างโดยวิธีเฉพาะเจาะจงได้เลย สำหรับขั้นตอนการดำเนินการจะต้องปฏิบัติตามระเบียบกระทรวงการคลังว่าด้วยการจัดซื้อจัดจ้างและการบริหารพัสดุภาครัฐ พ.ศ. 2560)
                   3. กค. พิจารณาแล้ว เพื่อเป็นการอำนวยความสะดวกแก่หน่วยงานของรัฐที่ประสงค์จะจัดจ้าง สคพ. เป็นที่ปรึกษาโดยสามารถจ้าง สคพ. โดยวิธีเฉพาะเจาะจงได้ และสนับสนุน สคพ. ในการทำงานให้กับหน่วยงานของรัฐ จึงเห็นควรเพิ่มเติม สคพ. เป็นหน่วยงานของรัฐประเภทที่ปรึกษาที่รัฐต้องการส่งเสริมหรือสนับสนุน โดย กค. ได้ดำเนินการจัดทำร่างกฎกระทรวงตามข้อ 1 ทั้งนี้ สคพ. เป็นหน่วยงานของรัฐประเภทองค์การมหาชน สังกัดกระทรวงพาณิชย์ มีอำนาจหน้าที่ เช่น จัดการศึกษาอบรมและให้การสนับสนุนการค้นคว้าวิจัยแก่บุคลากรของประเทศต่าง ๆ ด้านการค้าระหว่างประเทศ การเงิน การคลัง และสาขาอื่นที่เกี่ยวข้อง ให้ความช่วยเหลือแก่ประเทศกำลังพัฒนาโดยเฉพาะในภูมิภาคเอเชีย เพื่อกำหนดนโยบายด้านเศรษฐกิจ และมาตรการทางกฎหมายที่เหมาะสมร่วมกัน และส่งเสริมสนับสนุนความร่วมมือทางเศรษฐกิจในระดับภูมิภาค2 ปัจจุบันมีหน่วยงานของรัฐประเภทที่ปรึกษาที่รัฐต้องการส่งเสริมหรือสนับสนุนรวม 6 แห่ง3 ได้แก่ 1) มหาวิทยาลัยของรัฐทุกแห่ง 2) ราชวิทยาลัยจุฬาภรณ์   3) สถาบันพระปกเกล้า 4) สถาบันวิจัยวิทยาศาสตร์และเทคโนโลยีแห่งประเทศไทย 5) สถาบันส่งเสริมการบริหารกิจการบ้านเมืองที่ดี สำนักงาน ก.พ.ร. และ 6) สำนักงานพัฒนาวิทยาศาสตร์และเทคโนโลยีแห่งชาติ
                   4. คณะกรรมการวินิจฉัยปัญหาการจัดซื้อจัดจ้างและการบริหารพัสดุภาครัฐ ในการประชุมครั้งที่ 8/2565 เมื่อวันที่ 6 กรกฎาคม 2565 ได้เห็นชอบประเภทพัสดุที่รัฐต้องการส่งเสริมหรือสนับสนุนตามที่กำหนดในหลักการร่างกฎกระทรวงดังกล่าวแล้ว
                   สาระสำคัญของร่างกฎกระทรวง
                   กำหนดเพิ่มเติมให้ สคพ. เป็นที่ปรึกษาที่รัฐต้องการส่งเสริมหรือสนับสนุนประเภทที่ปรึกษาที่เป็นหน่วยงานของรัฐ โดยให้หน่วยงานของรัฐจัดจ้างที่ปรึกษาโดยวิธีเฉพาะเจาะจงหรือหากหน่วยงานของรัฐไม่ประสงค์จะจัดจ้างโดยวิธีเฉพาะเจาะจง หน่วยงานของรัฐจะใช้วิธีประกาศเชิญชวนทั่วไปหรือวิธีคัดเลือกก็ได้
 
 
_______________
1 กฎกระทรวงกำหนดพัสดุและวิธีการจัดซื้อจัดจ้างพัสดุที่รัฐต้องการส่งเสริมหรือสนับสนุน (ฉบับที่ 2) พ.ศ. 2563
2 พระราชกฤษฎีกาจัดตั้งสถาบันระหว่างประเทศเพื่อการค้าและพัฒนา (องค์การมหาชน) พ.ศ. 2544 และที่แก้ไขเพิ่มเติม
3 มาตรา 29 กฎกระทรวงกำหนดพัสดุและวิธีการจัดซื้อจัดจ้างพัสดุที่รัฐต้องการส่งเสริมหรือสนับสนุน พ.ศ. 2563
 
5. เรื่อง ร่างกฎกระทรวงกำหนดหลักเกณฑ์ วิธีการ และระยะเวลาการเปิดเผยและการส่งข้อมูลการอุดมศึกษา พ.ศ. ....
                   คณะรัฐมนตรีมีมติเห็นชอบร่างกฎกระทรวงกำหนดหลักเกณฑ์ วิธีการ และระยะเวลาการเปิดเผยและการส่งข้อมูลการอุดมศึกษา พ.ศ. .... ของกระทรวงการอุดมศึกษา วิทยาศาสตร์ วิจัยและนวัตกรรม ที่สำนักงานคณะกรรมการกฤษฎีกาตรวจพิจารณาแล้วและให้ดำเนินการต่อไปได้
                   ทั้งนี้ ร่างกฎกระทรวงของกระทรวงการอุดมศึกษา วิทยาศาสตร์ วิจัยและนวัตกรรม ที่สำนักงานคณะกรรมการกฤษฎีกาตรวจพิจารณาแล้ว เป็นร่างกฎกระทรวงที่คณะรัฐมนตรีได้เคยมีมติอนุมัติหลักการเมื่อวันที่ 17 สิงหาคม 2564 โดยมีสาระสำคัญเป็นการกำหนดหลักเกณฑ์ วิธีการ และระยะเวลาที่สถาบันอุดมศึกษาต้องเปิดเผยข้อมูลเกี่ยวกับการอุดมศึกษาแก่สาธารณะ เพื่อประโยชน์ในการติดตามและตรวจสอบการดำเนินงานของสถาบันอุดมศึกษา และกำหนดหลักเกณฑ์ วิธีการ และระยะเวลาที่สถาบันอุดมศึกษาต้องจัดส่งข้อมูลเกี่ยวกับการอุดมศึกษาให้แก่สำนักงานปลัดกระทรวงการอุดมศึกษา วิทยาศาสตร์ วิจัยและนวัตกรรม เพื่อประโยชน์ในการจัดทำแผนด้านการอุดมศึกษาและการพัฒนาคุณภาพการอุดมศึกษา ซึ่งร่างกฎกระทรวงที่สำนักงานคณะกรรมการกฤษฎีกาตรวจพิจารณาแล้วดังกล่าว มีสาระสำคัญที่แตกต่างไปจากร่างกฎกระทรวงที่คณะรัฐมนตรีได้เคยมีมติอนุมัติหลักการโดยได้ตัดหลักการเกี่ยวกับการกำหนดให้หน่วยงานของรัฐและเอกชนตามลักษณะที่สภานโยบายการอุดมศึกษา วิทยาศาสตร์ วิจัยและนวัตกรรมแห่งชาติกำหนด ส่งข้อมูลเกี่ยวกับการอุดมศึกษาให้แก่กระทรวงการอุดมศึกษา วิทยาศาสตร์ วิจัยและนวัตกรรม ตามที่ได้รับการร้องขอออก รวมทั้งได้กำหนดรายละเอียดข้อมูลที่สถาบันอุดมศึกษาต้องเปิดเผยหรือจัดส่งและระยะเวลาดำเนินการในร่างกฎกระทรวงดังกล่าว แทนการกำหนดให้รายละเอียดและระยะเวลาดังกล่าวเป็นไปตามที่สำนักงานปลัดกระทรวงการอุดมศึกษา วิทยาศาสตร์ วิจัยและนวัตกรรม (สป.อว.) กำหนด
                   สาระสำคัญของร่างกฎกระทรวง
                   1. กำหนดให้สถาบันอุดมศึกษาต้องเปิดเผยข้อมูลเกี่ยวกับการดำเนินงานของสถาบันอุดมศึกษาต่อสาธารณะผ่านทางระบบเทคโนโลยีสารสนเทศหรือวิธีการอื่นใดที่ประชาชนทั่วไปสามารถเข้าถึงได้โดยสะดวก เพื่อประโยชน์ในการติดตามและตรวจสอบการดำเนินงานของสถาบันอุดมศึกษา โดยให้เปิดเผยข้อมูลดังต่อไปนี้
                             1.1 ข้อมูลเกี่ยวกับสถาบันอุดมศึกษาซึ่งประกอบด้วยข้อมูลพื้นฐานเกี่ยวกับสถาบันอุดมศึกษาและข้อมูลการนำองค์กร
                             1.2 ข้อมูลเกี่ยวกับการดำเนินงานตามวัตถุประสงค์ หน้าที่ และอำนาจของสถาบันอุดมศึกษา
                             1.3 ข้อมูลเกี่ยวกับผลการดำเนินงานตามวัตถุประสงค์ หน้าที่ และอำนาจของสถาบันอุดมศึกษา
ทั้งนี้ รายละเอียดข้อมูลดังกล่าวและระยะเวลาที่ต้องเปิดเผยข้อมูลดังกล่าวให้เป็นไปตามบัญชีท้ายร่างกฎกระทรวง
                   2. กำหนดให้สถาบันอุดมศึกษาจัดส่งเกี่ยวกับการจัดการศึกษาและมาตรฐานการศึกษา การวิจัยและนวัตกรรม และการให้บริการทางวิชาการ ให้แก่ สป.อว. ผ่านระบบเทคโนโลยีสารสนเทศ เพื่อประโยชน์ในการจัดทำแผนด้านการอุดมศึกษาและการพัฒนาคุณภาพการอุดมศึกษา การวิจัยและนวัตกรรม ตลอดจนการมีส่วนร่วมของสาธารณชนในการตรวจสอบสถาบันอุดมศึกษา โดยให้จัดส่งข้อมูลดังต่อไปนี้
                             2.1 ข้อมูลสถานศึกษาของสถาบันอุดมศึกษา
                             2.2 ข้อมูลบุคลากรในสถาบันอุดมศึกษา
                             2.3 ข้อมูลผู้เรียนของสถาบันอุดมศึกษา
                             2.4 ข้อมูลผู้สำเร็จการศึกษา
                             2.5 ข้อมูลการมีงานทำของผู้สำเร็จการศึกษา
                             2.6 ข้อมูลหลักสูตรที่ให้ปริญญา
                             2.7 ข้อมูลหลักสูตรที่ไม่ได้ให้ปริญญา
                             2.8 ข้อมูลการประกันคุณภาพการศึกษาเพื่อการประเมินคุณภาพการศึกษา
                             2.9 ข้อมูลการสะสมหน่วยกิตและการเทียบโอนหน่วยกิต
                             2.10 ข้อมูลวิทยานิพนธ์ รายงานการค้นคว้าอิสระ และผลงานอื่นที่นำเสนอเพื่อให้สำเร็จการศึกษา
                             2.11 ข้อมูลวารสารวิชาการซึ่งสถาบันอุดมศึกษาเป็นผู้ออกและเผยแพร่ตามเกณฑ์มาตรฐานที่ได้รับการยอมรับระดับนานาชาติหรือระดับชาติ เช่น ฐานข้อมูลศูนย์ดัชนีการอ้างอิงวารสารไทย ฐานข้อมูล International Statistical Institute ฐานข้อมูล Scopus
                             2.12 ข้อมูลงานวิจัยและนวัตกรรม
                             2.13 ข้อมูลนักวิจัย
                             2.14 ข้อมูลเครื่องมืออุปกรณ์ด้านวิทยาศาสตร์และเทคโนโลยีห้องปฏิบัติการ หรือโรงงานต้นแบบ
                             2.15 ข้อมูลการให้บริการทางวิชาการ
                             2.16 ข้อมูลทุนการศึกษาของผู้เรียนและบุคลากรในสถาบันอุดมศึกษา
                             2.17 ข้อมูลความร่วมมือทางด้านวิชาการและการจัดการศึกษากับเครือข่ายทั้งในประเทศและต่างประเทศ
                             2.18 ข้อมูลแผนการรับผู้เรียนประจำปีการศึกษา
ทั้งนี้ ระยะเวลาที่ต้องจัดส่งข้อมูลดังกล่าวให้เป็นไปตามบัญชีท้ายร่างกฎกระทรวง
                   3. กำหนดให้ในการจัดส่งข้อมูลตามข้อ 2.12 ให้สถาบันอุดมศึกษาแจ้งหรือเชื่อมโยงข้อมูลงานวิจัยและนวัตกรรมกับสำนักงานการวิจัยแห่งชาติ (วช.) โดยถือว่าสถาบันอุดมศึกษานั้นได้จัดส่งข้อมูลให้แก่ สป.อว. แล้ว และให้ สป.อว. แจ้งหรือเชื่อมโยงข้อมูลตามข้อ 2.13 และ 2.14 ที่ได้รับจากสถาบันอุดมศึกษากับ วช. ด้วย รวมทั้งให้ สป.อว. และ วช. แจ้งหรือเชื่อมโยงข้อมูลดังกล่าวที่ตนได้รับเพื่อประโยชน์ในการบูรณาการข้อมูลระหว่างกันและลดภาระของสถาบันอุดมศึกษาในการจัดส่งข้อมูลให้แก่หน่วยงานของรัฐ
                   4. กำหนดให้ สป.อว. มีหน้าที่จัดทำแพลตฟอร์มเชื่อมโยงข้อมูลเข้าสู่ฐานข้อมูลด้านการอุดมศึกษา เพื่อประโยชน์ในการให้บริการข้อมูล ณ จุดเดียว แก่หน่วยงานในกระทรวง สถาบันอุดมศึกษา หน่วยงานอื่น และสาธารณชน รวมถึงการเชื่อมโยงข้อมูลและแลกเปลี่ยนข้อมูลกับฐานข้อมูลด้านวิทยาศาสตร์ วิจัยและนวัตกรรม และฐานข้อมูลอื่นกับหน่วยงานอื่นของรัฐและหน่วยงานภาคเอกชน
                   5. กำหนดให้กรณีที่พบว่าสถาบันอุดมศึกษาเปิดเผยหรือจัดส่งข้อมูลการอุดมศึกษาไม่ถูกต้อง        ไม่ครบถ้วน หรือไม่ดำเนินการภายในระยะเวลาที่กำหนด ให้ สป.อว. แจ้งเป็นลายลักษณ์อักษรให้สถาบันอุดมศึกษาดำเนินการให้ถูกต้องภายในระยะเวลาที่กำหนด หากสถาบันอุดมศึกษาไม่ดำเนินการภายในระยะเวลาที่กำหนด       ให้ สป.อว. แจ้งให้คณะกรรมการการอุดมศึกษาหรือคณะกรรมการมาตรฐานการอุดมศึกษาทราบ แล้วแต่กรณี      และประกาศให้สาธารณชนทราบเป็นการทั่วไป
 
6. เรื่อง ร่างประกาศกระทรวงมหาดไทย เรื่อง การให้ใช้บังคับผังเมืองรวมชุมชนลานกระบือ จังหวัดกำแพงเพชร พ.ศ. ....
                   คณะรัฐมนตรีมีมติดังนี้
                   1. เห็นชอบร่างประกาศกระทรวงมหาดไทยเรื่อง การให้ใช้บังคับผังเมืองรวมชุมชนลานกระบือ จังหวัดกำแพงเพชร พ.ศ. .... ตามที่กระทรวงมหาดไทยเสนอ และให้ดำเนินการต่อไปได้
                   2. ให้กระทรวงมหาดไทยรับความเห็นของกระทรวงเกษตรและสหกรณ์ กระทรวงคมนาคม กระทรวงทรัพยากรธรรมชาติและสิ่งแวดล้อม กระทรวงสาธารณสุข กระทรวงอุตสาหกรรม และสำนักงานสภาพัฒนาการเศรษฐกิจและสังคมแห่งชาติไปพิจารณาดำเนินการต่อไปด้วย
                   ทั้งนี้ ร่างประกาศกระทรวงมหาดไทย ตามที่กระทรวงมหาดไทยเสนอเป็นการกำหนดให้ใช้บังคับผังเมืองรวม ในท้องที่ตำบลลานกระบือ ตำบลจันทิมา และตำบลโนนพลวง อำเภอลานกระบือ จังหวัดกำแพงเพชร เพื่อใช้เป็นแนวทางในการพัฒนาและการดำรงรักษาเมืองและบริเวณที่เกี่ยวข้องหรือชนบท ในด้านการใช้ประโยชน์ในทรัพย์สิน การคมนาคมและการขนส่งการสาธารณูปโภค บริการสาธารณะ และสภาพแวดล้อม เพื่อให้สอดคล้องกับการพัฒนาระบบเศรษฐกิจและสังคมของประเทศตามแผนพัฒนาเศรษฐกิจและสังคมแห่งชาติ สอดคล้องกับการเจริญเติบโตทางเศรษฐกิจ รวมทั้งอนุรักษ์และสงวนที่เกษตรกรรม สิ่งแวดล้อมและทรัพยากรทางธรรมชาติ และเป็นศูนย์กลางหลักของชุมชน ด้านการบริหาร การปกครอง ผ่านพาณิชยกรรมโดยได้มีการกำหนดแผนผังและการใช้ประโยชน์ที่ดินภายในเขตผังเมืองรวมจำแนกออกเป็น 10 ประเภท ซึ่งแต่ละประเภทจะกำหนดลักษณะกิจการที่ให้ดำเนินการตามวัตถุประสงค์การใช้ที่ดินแต่ละประเภทนั้นๆ รวมทั้งกำหนดประเภทหรือชนิดของโรงงานที่ให้ดำเนินการในที่ดินแต่ละประเภท ตลอดจนกำหนดการใช้ประโยชน์ที่ดินตามแผนผังโครงการคมนาคมและขนส่ง ซึ่งกระทรวงมหาดไทยได้ดำเนินการตามขั้นตอนที่กำหนดไว้ในพระราชบัญญัติการผังเมือง พ.ศ. 2562 แล้ว และคณะกรรมการผังเมืองได้มีมติเห็นชอบด้วยแล้ว
                   สาระสำคัญของร่างประกาศ
                   1. กำหนดให้ใช้บังคับผังเมืองรวมในท้องที่ตำบลลานกระบือ ตำบลจันทิมาและตำบลโนนพลวง อำเภอลานกระบือ จังหวัดกำแพงเพชร โดยมีวัตถุประสงค์เพื่อเป็นแนวทางในการพัฒนาและการดำรงรักษาเมืองและบริเวณที่เกี่ยวข้องหรือชนบท ในด้านการใช้ประโยชน์ในทรัพย์สิน การคมนาคมและการขนส่ง การสาธารณูปโภค บริการสาธารณะ และสภาพแวดล้อมเพื่อให้สอดคล้องกับการพัฒนาระบบเศรษฐกิจและสังคมของประเทศตามแผนพัฒนาเศรษฐกิจและสังคมแห่งชาติ โดยมีแนวทางในการพัฒนาและดำรงรักษาพื้นที่ ดังต่อไปนี้
                             1.1 ส่งเสริมและพัฒนาชุมชนลานกระบือให้เป็นศูนย์กลางการบริหารการปกครอง การพาณิชยกรรม และการบริการในระดับอำเภอ
                             1.2 ส่งเสริมและพัฒนาที่อยู่อาศัยและพาณิชยกรรม ให้สอดคล้องกับการขยายตัวของชุมชนและระบบเศรษฐกิจ
                             1.3 ส่งเสริมและพัฒนาการบริการทางสังคม การสาธารณูปโภคและสาธารณูปการให้เพียงพอและได้มาตรฐาน
                             1.4 อนุรักษ์ทรัพยากรธรรมชาติและสิ่งแวดล้อม
                   2. กำหนดประเภทการใช้ประโยชน์ที่ดินออกเป็น 10 ประเภท ดังนี้
 



ประเภท
วัตถุประสงค์


1. ที่ดินประเภทที่อยู่อาศัยหนาแน่นน้อย (สีเหลือง)
- เป็นพื้นที่รอบนอกชุมชนเมืองต่อจากพื้นที่อยู่อาศัยหนาแน่นปานกลาง มีวัตถุประสงค์เพื่อให้เป็นที่อยู่อาศัยที่เบาบางและเป็นศูนย์กลางการอยู่อาศัยของชุมชนที่มีสภาพแวดล้อมที่ดี รวมทั้งรองรับการขยายตัวด้านการอยู่อาศัยในอนาคตซึ่งมีการก่อสร้างอาคารอยู่อาศัยได้หลายประเภท เช่น บ้านเดี่ยว บ้านแฝด ห้องแถว ตึกแถว บ้านแถว หอพัก อาคารอยู่อาศัยรวม โดยมีข้อจำกัดเรื่องขนาดพื้นที่ของอาคารซึ่งต้องไม่ใช่อาคารขนาดใหญ่ และมีความสูงของอาคารไม่เกิน 9 เมตร


2. ที่ดินประเภทที่อยู่อาศัยหนาแน่นปานกลาง (สีส้ม)
- เป็นพื้นที่บริเวณต่อเนื่องหรือล้อมรอบพื้นที่อยู่อาศัยหนาแน่นมาก มีวัตถุประสงค์เพื่อให้เป็นที่อยู่อาศัยหนาแน่นปานกลางในการรองรับการอยู่อาศัยบริเวณที่ต่อเนื่องจากศูนย์กลางพาณิชยกรรมซึ่งมีการสร้างที่อยู่อาศัยได้ทุกประเภท เช่น บ้านเดี่ยว บ้านแฝด ห้องแถว ตึกแถว บ้านแถว หอพัก อาคารชุด อาคารอยู่อาศัยรวม โดยมีข้อจำกัดเรื่องขนาด พื้นที่อาคารซึ่งต้องไม่ใช่อาคารขนาดใหญ่ และมีความสูงของอาคารไม่เกิน 12 เมตร


3. ที่ดินประเภทพาณิชยกรรมและที่อยู่อาศัยหนาแน่นมาก (สีแดง)
- เป็นพื้นที่ศูนย์กลางด้านพาณิชยกรรมของชุมชนลานกระบือ มีวัตถุประสงค์เพื่อเป็นศูนย์กลางพาณิชยกรรมหลักเพื่อส่งเสริมความเป็นศูนย์กลางทางการค้าและการบริการของชุมชน ประกอบด้วย ตลาด ศูนย์การค้า สำนักงาน โรงแรม โดยมีข้อจำกัดเรื่องความสูงของอาคารซึ่งต้องมีความสูงไม่เกิน 12 เมตรรวมทั้งกำหนดให้เป็นที่อยู่อาศัยหนาแน่นมากเพื่อรองรับการประกอบกิจการดังกล่าว


4. ที่ดินประเภทชนบทและเกษตรกรรม (สีเขียว)
- เป็นพื้นที่ฉนวน (Buffer Zone) ของชุมชนให้คงสภาพชนบทและประกอบอาชีพเกษตรกรรม มีวัตถุประสงค์เพื่อเป็นพื้นที่เกษตรกรรม เช่น การทำนา ทำไร่ เลี้ยงสัตว์ การสงวนรักษาพื้นที่เกษตรกรรม และการส่งเสริมเศษฐกิจการเกษตร


5. ที่ดินประเภทปฏิรูปที่ดินเพื่อเกษตรกรรม (สีเขียวมีกรอบและเส้นทแยงสีน้ำตาล)
- เป็นพื้นที่ตามกฎหมายว่าด้วยการปฏิรูปที่ดินเพื่อเกษตรกรรม ซึ่งมีวัตถุประสงค์ให้มีการใช้ประโยชน์ที่ดินเพื่อการปฏิรูปที่ดินเพื่อเกษตรกรรมตามกฎหมายว่าด้วยการปฏิรูปที่ดินเพื่อเกษตรกรรม


6. ที่ดินประเภทที่โล่งเพื่อนันทนาการและการรักษาคุณภาพสิ่งแวดล้อม (สีเขียวอ่อน)
- เป็นพื้นที่โล่งที่มีวัตถุประสงค์ในการกำหนดพื้นที่โล่งไว้เพื่อให้ชุมชนมีสภาพแวดล้อมที่ดี มีอากาศบริสุทธิ์ มีที่พักผ่อนหย่อนใจ เพื่อให้ประชาชนมีสุขภาพที่สมบูรณ์ มีคุณภาพชีวิตที่ดี ประกอบด้วย สระบึงกิ่ว สระน้ำเทศบาลตำบลลานกระบือ สระน้ำองค์การบริหารส่วนตำบลโนนพลวง (สระประมงหมู่บ้าน)


7. ที่ดินประเภทอนุรักษ์ป่าไม้ (สีเขียวอ่อนมีเส้นทแยงสีขาว)
- เป็นพื้นที่ตามกฎหมายว่าด้วยการป่าไม้ และพื้นที่ของเอกชนที่อยู่ในบริเวณดังกล่าว กรณีที่ดินของป่าไม้มีวัตถุประสงค์ให้ใช้ประโยชน์ที่ดินเพื่อการสงวนและคุ้มครองดูแลรักษาหรือบำรุงป่าไม้ สัตว์ป่า ต้นน้ำ ลำธาร และทรัพยากรธรรมชาติอื่นๆ ตามมติคณะรัฐมนตรีและกฎหมายเกี่ยวกับการป่าไม้ การสงวนและคุ้มครองสัตว์ป่า และการส่งเสริมและรักษาคุณภาพสิ่งแวดล้อมแห่งชาติ สำหรับที่ดินซึ่งเอกชนเป็นเจ้าของหรือผู้ครอบครองโดยชอบด้วยกฎหมาย กำหนดให้ใช้ประโยชน์ที่ดินพื่อให้สอดคล้องกับป่าไม้โดยมีการผ่อนปรนให้ใช้ประโยชน์ที่ดินเพื่อการดำรงอยู่ได้ เช่น การอยู่อาศัย เกษตรกรรม โดยมีข้อจำกัดเรื่องขนาดพื้นที่ของอาคารอยู่อาศัยซึ่งต้องไม่เกิน 500 ตารางเมตร และมีความสูงของอาคารไม่เกิน 9 เมตร


8. ที่ประเภทสถาบันการศึกษา (สีเขียวมะกอก)
-มีวัตถุประสงค์เพื่อกำหนดพื้นที่ซึ่งเป็น
			สถาบันการศึกษาตามการใช้ประโยชน์ที่ดินในปัจจุบัน เช่น โรงเรียนบ้านหนองแขม โรงเรียนบ้านปลักไม้ดำ โรงเรียนอนุบาลลานกระบือ


9. ที่ดินประเภทสถาบันศาสนา (สีเทาอ่อน)
- มีวัตถุประสงค์เพื่อเป็นพื้นที่สถาบันศาสนาตามการใช้ประโยชน์ที่ดินในปัจจุบัน เช่น วัดโพธิ์เตี้ย วัดสามัคคีธรรม วัดแก้วสุริย์ฉาย


10. ที่ดินประเภทสถาบันราชการ การสาธารณูปโภค และสาธารณูปการ (สีน้ำเงิน)
- มีวัตถุประสงค์เพื่อการใช้ประโยชน์ที่ดินเกี่ยวกับกิจกรรมต่าง ๆ ของรัฐบาลเพื่อการสาธารณูปโภคและสาธารณูปการ เช่น ที่ทำการองค์การบริหารส่วนตำบลลานกระบือ ศูนย์ราชการอำเภอลานกระบือ โรงพยาบาลลานกระบือ



                   3. กำหนดประเภทหรือชนิดของโรงงานที่ให้ดำเนินการได้ในที่ดินประเภทที่อยู่อาศัยหนาแน่นน้อย (สีเหลือง) ที่ดินประเภทที่อยู่อาศัยหนาแน่นปานกลาง (สีส้ม) ที่ดินประเภทพาณิชยกรรมและที่อยู่อาศัยหนาแน่นมาก (สีแดง) และที่ดินประเภทชนบทและเกษตรกรรม (สีเขียว) ตามบัญชีท้ายประกาศกระทรวงมหาดไทย ทั้งนี้ เพื่อให้เป็นไปตามวัตถุประสงค์การใช้ประโยชน์ที่ดินแต่ละประเภท
                   4. กำหนดการใช้ประโยชน์ที่ดินในบริเวณแนวถนนสาย ก 1 ถนนสาย ก 2 ถนนสาย ก 3 ถนนสาย ก 4 ถนนสาย ก 5 ถนนสาย ก 6 ถนนสาย ก 7 ถนนสาย ก 8 ถนนสาย ก 9 ถนนสาย ข 1 ถนนสาย ข 2 ถนนสาย ข 3 ถนนสาย ค 1 และถนนสาย ง ตามแผนผังแสดงโครงการคมนาคมและขนส่งท้ายประกาศกระทรวงมหาดไทยโดยให้ใช้ประโยชน์เพื่อกิจการตามที่กำหนด ดังต่อไปนี้
                             4.1 การสร้างถนนหรือเกี่ยวข้องกับถนน และการสาธารณูปโภค และสาธารณูปการ
                             4.2 การสร้างรั้วหรือกำแพง
                             4.3 เกษตรกรรมหรือเกี่ยวข้องกับเกษตรกรรมที่มีความสูงของอาคารไม่เกิน 9 เมตร หรือไม่ใช่อาคารขนาดใหญ่
 
7. เรื่อง ร่างประกาศกระทรวงพาณิชย์ เรื่อง กำหนดให้กาแฟเป็นสินค้าที่ต้องขออนุญาตและมีหนังสือรับรองในการส่งออกไปนอกราชอาณาจักร พ.ศ. ....
                   คณะรัฐมนตรีมีมติอนุมัติหลักการร่างประกาศกระทรวงพาณิชย์ เรื่อง กำหนดให้กาแฟเป็นสินค้าที่ต้องขออนุญาตและมีหนังสือรับรองในการส่งออกไปนอกราชอาณาจักร พ.ศ. .... ตามที่กระทรวงพาณิชย์เสนอ และให้ส่งคณะกรรมการตรวจสอบร่างกฎหมายและร่างอนุบัญญัติที่เสนอคณะรัฐมนตรีตรวจพิจารณา แล้วดำเนินการต่อไปได้ และให้กระทรวงพาณิชย์รับความเห็นของสำนักงานสภาพัฒนาการเศรษฐกิจและสังคมแห่งชาติไปพิจารณาดำเนินการต่อไปได้ด้วย
                   ข้อเท็จจริง
                   1. สมาคมกาแฟไทยได้ขอให้คณะอนุกรรมการพืชสวนพิจารณาทบทวนกฎหมายที่เกี่ยวข้องกับการส่งออกกาแฟ เพื่อเป็นการสนับสนุนการส่งออกกาแฟคั่วที่มาจากเมล็ดกาแฟไทยผสมกับเมล็ดกาแฟต่างประเทศ เนื่องจากปัจจุบันกาแฟคั่วผสมจากแหล่งปลูกประเทศอื่นไม่ได้รับอนุญาตให้ส่งออก และที่ประชุมคณะอนุกรรมการพืชสวน มีมติมอบหมายให้ พณ. (กรมการค้าต่างประเทศ) พิจารณาทบทวนกฎหมายที่เกี่ยวข้องกับการส่งออกกาแฟ
                   2. ในการประชุมคณะอนุกรรมการพืชสวน ครั้งที่ 3/2564 เมื่อวันที่ 23 กรกฎาคม 2564 มีมติเห็นชอบการทบหวนประกาศกระทรวงพาณิชย์ เรื่อง การส่งกาแฟออกไปนอกราชอาณาจักร พ.ศ. 2551 ในส่วนที่เกี่ยวข้องกับการส่งออกกาแฟที่ผลิตจากเมล็ดกาแฟดิบที่นำเข้าจากต่างประเทศตามที่ พณ. โดยกรมการค้าต่างประเทศเสนอ ดังนี้ 1) เพิ่มคำนิยาม “เมล็ดกาแฟคั่ว” 2) ปรับแก้ไขการกำหนดขอบเขตสินค้าที่จะไม่อยู่ภายใต้มาตรการหนังสือรับรองถิ่นกำเนิดสินค้าตามข้อบังคับขององค์การกาแฟระหว่างประเทศ (International Coffee Organization: ICO) โดยเพิ่มกรณีเมล็ดกาแฟคั่วที่ผลิตจากเมล็ดกาแฟดิบนำเข้าจากต่างประเทศและที่ผสมระหว่างเมล็ดกาแฟดิบในประเทศและนำเข้าจากต่างประเทศ และ 3) ปรับแก้ไขข้อยกเว้นมาตรการขออนุญาตและหนังสือรับรองถิ่นกำเนิดสินค้าฯ โดยเพิ่มกรณีส่งคืนสินค้ากาแฟกลับประเทศต้นทาง (ส่งกลับ) ต่อมาในการประชุมคณะกรรมการนโยบายและแผนพัฒนาการเกษตรและสหกรณ์ ครั้งที่ 1/2564 เมื่อวันที่ 20 กันยายน 2565 ที่ประชุมมีมติรับทราบการทบทวนประกาศกระทรวงพาณิชย์ฯ และมอบหมายให้ พณ. โดยกรมการค้าต่างประเทศทบทวนกฎหมายดังกล่าว และให้ดำเนินการเสนอคณะรัฐมนตรีเพื่อพิจารณาต่อไป
                   3. ดังนั้น เพื่อเป็นการปรับปรุงการกำกับดูแลการส่งออกกาแฟให้เป็นไปด้วยความเหมาะสมและสอดคล้องกับสถานการณ์การผลิตและการตลาดภายในประเทศ และเป็นการสนับสนุนให้ผู้ประกอบการไทยสามารถส่งออกเมล็ดกาแฟคั่วและผลิตภัณฑ์กาแฟที่ผลิตจากเมล็ดกาแฟดิบที่นำเข้าจากต่างประเทศ และจากเมล็ดกาแฟดิบที่นำเข้าจากต่างประเทศผสมกับเมล็ดกาแฟดิบภายในประเทศไปยังตลาดรับซื้อต่างประเทศได้สะดวกมากขึ้น รวมทั้งให้เป็นไปตามมติที่ประชุมฯ ตามข้อ 1 และข้อ 2 พณ. โดยกรมการค้าต่างประเทศพิจารณาแล้วเห็นควรยกเลิกประกาศกระทรวงพาณิชย์ เรื่อง การส่งกาแฟออกไปนอกราชอาณาจักร พ.ศ. 2551 และยกร่างประกาศกระทรวงพาณิชย์ เรื่อง กำหนดให้กาแฟเป็นสินค้าที่ต้องขออนุญาตและมีหน้าสือรับรองในการส่งออกไปนอกราชอาณาจักร พ.ศ. ....    ขึ้นใหม่
                   4. พณ. โดยกรมการค้าต่างประเทศได้จัดให้มีการรับฟังความคิดเห็นร่างประกาศกระทรวงตามข้อ 3 ผ่านเว็บไซต์กรมการค้าต่างประเทศ ระหว่างวันที่ 3 - 17 มกราคม 2566 โดยมีผู้ให้ความเห็น จำนวน 26 ราย ซึ่งส่วนใหญ่เห็นด้วยต่อร่างประกาศดังกล่าว (ร้อยละ 92.31) และมีบางส่วน (ร้อยละ 7.69) ให้ความเห็นว่าการกำหนดให้ผู้ส่งออกกาแฟต้องมีหนังสือรับรองถิ่นกำเนิดสินค้าตามข้อบังคับของ ICO จะทำให้การส่งออกยุ่งยากและมีขั้นตอนมากขึ้น อาจทำให้การส่งออกเกิดความล่าช้าได้ รวมทั้งเห็นว่ามาตรการหนังสือรับรองถิ่นกำเนิดสินค้าฯ อาจไม่มีความจำเป็น เนื่องจากประเทศคู่ค้าไม่ได้กำหนดให้หนังสือรับรองถิ่นกำเนิดสินค้าฯ เป็นเอกสารประกอบการนำเข้า ดังนั้น กรมการค้าต่างประเทศจึงนำผลการรับฟังความคิดเห็นมาประกอบการจัดทำร่างประกาศกระทรวงดังกล่าวแล้ว แต่เห็นว่าจำเป็นต้องกำหนดให้การส่งออกกาแฟต้องมีหนังสือรับรองถิ่นกำเนิดสินค้าฯ (ยกเว้นการส่งออกเมล็ดกาแฟคั่วที่ผลิตจากเมล็ดกาแฟดิบนำเข้าจากต่างประเทศ หรือเมล็ดกาแฟดิบนำเข้าจากต่างประเทศผสมกับเมล็ดกาแฟดิบภายในประเทศ) เพื่อให้เป็นไปตามความตกลงขององค์การกาแฟระหว่างประเทศที่ประเทศไทยได้เข้าร่วมเป็นภาคี
                   สาระสำคัญของร่างประกาศ
                   1. ยกเลิกประกาศกระทรวงพาณิชย์ เรื่อง การส่งกาแฟออกไปนอกราชอาณาจักร พ.ศ. 2551
                   2. ปรับปรุงประเด็นต่าง ๆ ดังนี้



ประเด็น
ประกาศ พณ.ฯ พ.ศ. 2551
ประกาศร่าง พณ.ฯ ที่ พณ. เสนอ


1. บทนิยาม


 “กาแฟ” หมายความว่า ผลกาแฟ เมล็ดกาแฟไม่ว่าจะคั่ว บด หรือแยกเอาสารคาเฟอีนออกแล้วหรือไม่ก็ตาม และให้หมายความรวมถึงผลิตภัณฑ์กาแฟด้วย

			 
			 
			 
			
 “เมล็ดกาแฟดิบ” หมายความว่า เมล็ดกาแฟที่ยังไม่ได้คั่วหรือบด




 “กาแฟ” หมายความว่า

			1) ผลกาแฟ ที่ยังไม่กะเทาะเปลือกและที่กะเทาะเปลือกแล้วแต่ยังมีเยื่อหุ้มอยู่
			2) เมล็ดกาแฟ ที่คั่วแล้วและยังไม่คั่วทั้งที่บดแล้วและยังไม่บด ทั้งที่แยกสารกาแฟอีนออกแล้ว และยังไม่แยกสารกาแฟอีนออก
			3) ผลิตภัณฑ์กาแฟ ที่มีสิ่งสกัด หัวเชื้อ หรือสิ่งเข้มข้นของกาแฟ อย่างใดอย่างหนึ่งหรือหลายอย่างรวมกัน ผสมอยู่ไม่น้อยกว่าร้อยละ 36.54

			
 “เมล็ดกาแฟดิบ” หมายความว่า เมล็ดกาแฟที่ยังไม่คั่ว ทั้งที่บดแล้วและยังไม่บด (เพิ่มเมล็ดกาแฟดิบที่บดแล้ว)
 “เมล็ดกาแฟคั่ว” หมายความว่า เมล็ดกาแฟที่คั่วแล้วทั้งที่บดแล้วและยังไม่บด (เดิมไม่มี)




2. การขออนุญาตในการส่งออก


ให้กาแฟเป็นสินค้าที่ต้องขออนุญาตในการส่งออกไปนอกราชอาณาจักร




คงเดิม




3. การมีหนังสือรับรองถิ่นกำเนิดสินค้า


ให้กาแฟเป็นสินค้าที่ต้องมีหนังสือรับรองถิ่นกำเนิดสินค้าตามข้อบังคับขององค์การกาแฟระหว่างประเทศ (International Coffee Organization: ICO) ซึ่งออกโดยกรมการค้าระหว่างประเทศในการส่งออกไปนอกราชอาณาจักร




คงเดิม




4. กรณีที่ไม่ต้องมีหนังสือรับรองถิ่นกำเนิดสินค้า


การส่งออกผลิตภัณฑ์กาแฟซึ่งผลิตจากเมล็ดกาแฟดิบที่นำเข้าจากต่างประเทศ




การส่งออกเมล็ดกาแฟคั่วและผลิตภัณฑ์กาแฟที่ผลิตจาก

			1) เมล็ดกาแฟดิบที่นำเข้าจากต่างประเทศ
			2) เมล็ดกาแฟดิบที่นำเข้าจากต่างประเทศผสมกับเมล็ดกาแฟดิบภายในประเทศ (เดิมไม่มี)


5. กรณียกเว้นการขออนุญาตในการส่งออกและไม่ต้องมีหนังสือรับรองถิ่นกำเนิดสินค้า
1) กรณีที่นำติดตัวออกไปเพื่อใช้เฉพาะตัว
			2) กรณีที่ยานพาหนะนำออกไปเพื่อใช้ในยานพาหนะนั้น ๆ
			3) กรณีส่งออกไปเป็นตัวอย่างในปริมาณที่จำเป็น
1) การส่งกาแฟที่นำเข้ามาในราชอาณาจักรกลับออกไปนอกราชอาณาจักร [ส่งกลับประเทศต้นทาง (เดิมไม่มี)]
			2) การนำติดตัวออกไปเพื่อใช้เฉพาะตัวการนำออกไปพร้อมยานพาหนะเพื่อใช้ในยานพาหนะนั้น ๆ และการส่งออกเพื่อเป็นตัวอย่างในปริมาณ ดังนี้
			          2.1) ผลกาแฟที่ยังไม่กะเทาะเปลือกปริมาณไม่เกิน 120 กิโลกรัม
			          2.2) ผลกาแฟที่กะเทาะเปลือกแล้วแต่ยังมีเยื่อหุ้มอยู่ ปริมาณไม่เกิน 75 กิโลกรัม
			          2.3) เมล็ดกาแฟดิบ ปริมาณไม่เกิน 60 กิโลกรัม
			          2.4) เมล็ดกาแฟคั่ว ปริมาณไม่เกิน50.40 กิโลกรัม 
			          2.5 ผลิตภัณฑ์กาแฟ ปริมาณไม่เกิน 23 กิโลกรัม
			(ระบุปริมาณเพื่อความชัดเจน ซึ่งเป็นปริมาณเดิมที่กำหนดไว้ในระเบียบกระทรวงพาณิชย์ ว่าด้วยหลักเกณฑ์ วิธีการ และเงื่อนไขในการอนุญาตให้ส่งกาแฟออกไปนอกราชอาณาจักร พ.ศ. 2551)



 
8. เรื่อง ร่างกฎกระทรวงจัดตั้ง ยุบ รวม หรือเลิกสถานศึกษาขั้นพื้นฐาน พ.ศ. ....
                   คณะรัฐมนตรีมีมติอนุมัติหลักการร่างกฎกระทรวงจัดตั้ง ยุบ รวม หรือเลิกสถานศึกษาขั้นพื้นฐาน พ.ศ. .... ตามที่กระทรวงศึกษาธิการ (ศธ.) เสนอ และให้ส่งสำนักงานคณะกรรมการกฤษฎีกาตรวจพิจารณา แล้วดำเนินการต่อไปได้
                   ทั้งนี้ ร่างกฎกระทรวงตามที่กระทรวงศึกษาธิการเสนอ เป็นการกำหนดหลักเกณฑ์และวิธีการการจัดตั้ง รวม หรือเลิกสถานศึกษาขั้นพื้นฐาน เพื่อให้สอดคล้องกับพระราชบัญญัติระเบียบบริหารราชการกระทรวงศึกษาธิการ พ.ศ. 2546 และคำสั่งหัวหน้าคณะรักษาความสงบแห่งชาติ ที่ 19/2560 เรื่อง การปฏิรูปการศึกษาในภูมิภาคของกระทรวงศึกษาธิการ ลงวันที่ 3 เมษายน พุทธศักราช 2560 และที่แก้ไขเพิ่มเติม ซึ่งกำหนดให้อำนาจหน้าที่ของคณะกรรมการเขตพื้นที่การศึกษาตามพระราชบัญญัติระเบียบบริหารราชการกระทรวงศึกษาธิการ พ.ศ. 2546 เป็นอำนาจหน้าที่ของคณะกรรมการการศึกษาธิการจังหวัดแทน ประกอบกับการเสนอร่างกฎกระทรวงในเรื่องนี้เพื่อดำเนินการให้เป็นไปตามความเห็นของคณะกรรมการกฤษฎีกา (คณะที่ 8) และพระราชบัญญัติระเบียบบริหารราชการกระทรวงศึกษาธิการ พ.ศ. 2564 และคณะกรรมการการศึกษาขั้นพื้นฐานได้มีมติเห็นชอบด้วยแล้ว
                   สาระสำคัญของร่างกฎกระทรวง
                   1. ยกเลิกระเบียบกระทรวงศึกษาธิการว่าด้วยการจัดตั้ง รวม หรือเลิกสถานศึกษาขั้นพื้นฐาน        พ.ศ. 2550
                   2. กำหนดหลักเกณฑ์การจัดตั้ง ยุบ รวม หรือเลิกสถานศึกษา ดังนี้
                             2.1 การจัดตั้งสถานศึกษามีหลักเกณฑ์ ดังนี้
                                      (1) ระดับประถมศึกษาต้องมีนักเรียนในแต่ละชั้นเรียนไม่น้อยกว่า 25 คน  ถ้าไม่เป็นไปตามเกณฑ์ให้จัดตั้งเป็นสาขาของสถานศึกษาอื่น
                                      (2) ระดับมัธยมศึกษาตอนต้นและหรือระดับมัธยมศึกษาตอนปลายมีนักเรียนในแต่ละชั้นเรียนไม่น้อยกว่า 80 คน ถ้าไม่เป็นไปตามหลักเกณฑ์ให้จัดตั้งเป็นสาขาของสถานศึกษาอื่น
                                      (3) สถานที่จัดตั้งเป็นที่ดินที่มีหลักฐานอนุญาตให้ใช้ไม่น้อยกว่า 25 ไร่
                                      (4) กรณีจัดตั้งขึ้นใหม่ต้องอยู่ห่างจากสถานศึกษาประเภทเดียวกันของรัฐ เอกชน และองค์กรปกครองส่วนท้องถิ่นที่ตั้งอยู่เดิมไม่น้อยกว่า 6 กิโลเมตร
                                      (5) กรณีในท้องที่ชุมชนหนาแน่นหรือมีความจำเป็นพิเศษ หากไม่เป็นไปตามหลักเกณฑ์ดังกล่าวให้สำนักงานเขตพื้นที่การศึกษาประถมศึกษาหรือสำนักงานเขตพื้นที่การศึกษามัธยมศึกษาเสนอคณะกรรมการศึกษาธิการจังหวัดให้ความเห็นชอบการจัดตั้งสถานศึกษา ในท้องที่ดังกล่าว ทั้งนี้ ให้คำนึงถึงงบประมาณ ประสิทธิภาพ และคุณภาพของการจัดการศึกษา
                                      (6) จัดทำแผนการคาดคะเนประชากรวัยเรียนไม่น้อยกว่า 3 ปีการศึกษาถัดไป จัดทำที่ตั้ง แผนผัง และชื่อสถานศึกษา หลักฐานการอนุญาตให้ใช้ที่ดิน หลักสูตรการเรียนการสอน การดำเนินการเกี่ยวกับบุคลากร และงบประมาณ
                                      (7) ให้เสนอแผนการจัดตั้งฯ ต่อเลขาธิการคณะกรรมการการศึกษาขั้นพื้นฐานให้ความเห็นเพื่อนำเสนอคณะกรรมการศึกษาธิการจังหวัดประกอบการให้ความเห็นชอบ เมื่อเห็นชอบแล้ว ให้สำนักงานฯ ประกาศการจัดตั้งสถานศึกษานั้น ภายใน 30 วันนับแต่วันที่ได้รับแจ้งมติจากคณะกรรมการฯ และเผยแพรให้ประชาชนทราบโดยวิธีการทางอิเล็กทรอนิกส์รวมถึงปิดประกาศไว้ในที่เปิดเผย ณ สำนักงาน พร้อมทั้งรายงานสำนักงานคณะกรรมการการศึกษาขั้นพื้นฐานโดยเร็วเพื่อประกาศในราชกิจจานุเบกษา
                             2.2 การยุบสถานศึกษามีหลักเกณฑ์ ดังนี้
                                      (1) ระดับประถมศึกษาที่มีนักเรียนในชั้นประถมศึกษาปีที่ 1 น้อยกว่า 10 คน ติดต่อกันอย่างน้อย 3 ปีการศึกษา
                                      (2) ระดับมัธยมศึกษาตอนต้นที่มีนักเรียนในชั้นมัธยมศึกษาปีที่ 1 น้อยกว่า 10 คน ติดต่อกันอย่างน้อย 3 ปีการศึกษา หรือมีนักเรียนทั้งระดับน้อยกว่า 30 คน
                                      (3) ระดับมัธยมศึกษาตอนปลายที่มีลักษณะอย่างใดอย่างหนึ่งดังนี้ (3.1) มีนักเรียนในชั้นมัธยมศึกษาปีที่ 4 น้อยกว่า 10 คน ติดต่อกันอย่างน้อย 3 ปีการศึกษา (3.2) มีนักเรียนชั้นใดชั้นหนึ่ง น้อยกว่า 10 คน (3.3) มีนักเรียนทั้งระดับ น้อยกว่า 40 คน (3.4) มีแผนชั้นเรียนในระดับมัธยมศึกษาตอนต้น น้อยกว่า 3 ห้องเรียน
                                      (4) กรณีในท้องที่ที่มีความจำเป็นพิเศษหากมีความจำเป็นอย่างอื่นให้สำนักงานฯ เสนอคณะกรรมการฯ พิจารณาให้ความเห็นชอบการยุบสถานศึกษาในท้องที่ดังกล่าว
                                      (5) จัดทำแผนเกี่ยวกับบุคลากรเด็กนักเรียน จัดให้มีการรับฟังความคิดเห็นของผู้ปกครองนักเรียนและคณะกรรมการสถานศึกษาขั้นพื้นฐาน ทั้งนี้ การยุบสถานศึกษาให้ยุบทีละ 1 ชั้นเรียน เริ่มตั้งแต่ชั้นต้นของระดับ เว้นแต่มีเหตุผลความจำเป็นอาจยุบปีละเกินกว่า 1 ชั้นเรียน หรืออาจยุบทั้งระดับ
                                      (6) ให้เสนอคณะกรรมการฯ พิจารณาให้ความเห็นชอบการยุบสถานศึกษา เมื่อเห็นชอบแล้ว ให้ประกาศภายใน 30 วันนับแต่วันที่ได้รับแจ้งมติจากคณะกรรมการฯ และให้เผยแพร่ให้ประชาชนทราบโดยวิธีการทางอิเล็กทรอนิกส์ รวมถึงปิดประกาศไว้ในที่เปิดเผย ณ สำนักงาน พร้อมทั้งรายงานสำนักงานคณะกรรมการการศึกษาขั้นพื้นฐานทราบโดยเร็ว
                             2.3 การรวมสถานศึกษามีหลักเกณฑ์ ดังนี้
                                      (1) มีนักเรียนรวมกันทุกชั้นเรียนไม่เกิน 120 คน ให้จัดทำแผนเกี่ยวกับบุคลากร งบประมาณ ทรัพย์สิน เอกสารสำคัญ และการช่วยเหลือเด็กนักเรียน
                                      (2) จัดให้มีการรับฟังความคิดเห็นของผู้ปกครองนักเรียนและคณะกรรมการสถานศึกษาขั้นพื้นฐาน
                                      (3) ให้นักเรียนทุกชั้นเรียนในสถานศึกษาที่ตั้งอยู่ใกล้กันตั้งแต่สองแห่งขึ้นไปมาเรียนรวมกัน เพื่อประโยชน์ในการบริหารจัดการศึกษาให้มีประสิทธิภาพและลดภาระค่าใช้จ่ายด้านบุคลากร
                                      (4) เมื่อคณะกรรมการให้ความเห็นชอบแล้ว ให้ประกาศภายใน 30 วันนับแต่วันที่ได้รับแจ้งมติจากคณะกรรมการ และให้เผยแพร่ให้ประชาชนทราบโดยวิธีการทางอิเล็กทรอนิกส์ รวมถึงปิดประกาศไว้ในที่เปิดเผย ณ สำนักงาน พร้อมทั้งรายงานสำนักงานคณะกรรมการการศึกษาขั้นพื้นฐานทราบโดยเร็ว
                                      (5) เมื่อประกาศการรวมสถานศึกษาแล้ว ให้สถานศึกษาหลักรับย้ายนักเรียนที่มาเรียนรวมจากสถานศึกษาอื่นมาเป็นนักเรียนของสถานศึกษาหลัก ให้สถานศึกษาที่มารวมโอนบรรดาสิทธิในงบประมาณหรือเงินอุดหนุน ทรัพย์สิน สิทธิ สิทธิเรียกร้อง หนี้ ไปเป็นของสถานศึกษาหลัก และให้สำนักงานดำเนินการเลิกสถานศึกษาที่มารวมภายใน 360 วันนับแต่วันที่ได้รับแจ้งมติจากคณะกรรมการ
                             2.4 การเลิกสถานศึกษามีหลักเกณฑ์ ดังนี้
                                      (1) การเลิกสถานศึกษากรณีไม่มีนักเรียนที่จะจัดการเรียนการสอนให้จัดทำแผนเสนอคณะกรรมการฯ ให้ความเห็นชอบการดำเนินการเกี่ยวกับบุคลากร งบประมาณ ทรัพย์สิน และเอกสารสำคัญ
                                      (2) การเลิกสถานศึกษากรณีเป็นสถานศึกษาที่ไปรวมสถานศึกษาหลักให้จัดทำแผนการดำเนินการเกี่ยวกับบุคลากร งบประมาณ ทรัพย์สิน เอกสารสำคัญ และการช่วยเหลือเด็กนักเรียน
                                      (3) จัดให้มีการรับฟังความคิดเห็นของผู้ปกครองนักเรียนและคณะกรรมการสถานศึกษาขั้นพื้นฐาน
                                      (4) เมื่อสำนักงานดำเนินการตาม (1) และ (2) แล้ว ให้เสนอคณะกรรมการฯ ให้ความเห็นชอบ เมื่อเห็นชอบแล้ว ให้ประกาศภายใน 30 วันนับแต่วันที่ได้รับแจ้งมติจากคณะกรรมการ และให้เผยแพร่ให้ประชาชนทราบโดยวิธีการทางอิเล็กทรอนิกส์ รวมถึงปิดประกาศไว้ในที่เปิดเผย ณ สำนักงาน พร้อมทั้งรายงานสำนักงานคณะกรรมการการศึกษาขั้นพื้นฐานโดยเร็วเพื่อประกาศในราชกิจจานุเบกษา
                                      (5) เมื่อประกาศการเลิกสถานศึกษานั้นแล้ว ให้สำนักงานจัดให้มีการตรวจสอบทรัพย์สินและชำระบัญชี รวมถึงการดำเนินการโอนหรือจำหน่ายทรัพย์สินที่ยังคงเหลืออยู่ของสถานศึกษาให้เป็นไปตามกฎหมายว่าด้วยการนั้นกำหนด
                                      (6) บรรดาเอกสารสำคัญของสถานศึกษาที่ถูกเลิก ให้โอนไปอยู่ในความดูแลรับผิดชอบของสำนักงานหรือสถานศึกษาหลัก เช่น การเลิกสถานศึกษากรณีไม่มีนักเรียนที่จะจัดการเรียนการสอนให้เก็บไว้ที่สำนักงาน สำหรับการเลิกสถานศึกษากรณีเป็นสถานศึกษาที่ไปรวมสถานศึกษาหลักให้เก็บไว้ที่สถานศึกษาหลัก
 
9. เรื่อง ร่างกฎกระทรวงกำหนดให้ผลิตภัณฑ์อุตสาหกรรมคาร์บอนไดออกไซด์ทางการแพทย์ต้องเป็นไปตามมาตรฐาน พ.ศ. ....
                   คณะรัฐมนตรีมีมติเห็นชอบร่างกฎกระทรวงกำหนดให้ผลิตภัณฑ์อุตสาหกรรมคาร์บอนไดออกไซด์ทางการแพทย์ต้องเป็นไปตามมาตรฐาน พ.ศ. .... ตามที่กระทรวงอุตสาหกรรมเสนอ ซึ่งสำนักงานคณะกรรมการกฤษฎีกาตรวจพิจารณาแล้ว และให้ดำเนินการต่อไปได้
                   ทั้งนี้ ร่างกฎกระทรวงที่กระทรวงอุตสาหกรรมเสนอ เป็นการแก้ไขปรับปรุงมาตรฐานผลิตภัณฑ์อุตสาหกรรมคาร์บอนไดออกไซด์ทางการแพทย์ต้องเป็นไปตามมาตรฐานปัจจุบันมีมาตรฐานผลิตภัณฑ์อุตสาหกรรมซึ่งเป็นมาตรฐานบังคับอยู่แล้ว แต่เนื่องจากใช้บังคับมานานเกินกว่า 5 ปีแล้ว [โดยอ้างอิงจากองค์การระหว่างประเทศว่าด้วยการมาตรฐาน (ISO) หากมาตรฐานบังคับใดใช้มาเกิน 5 ปี ควรจะต้องมีการทบทวนใหม่ ] รวมทั้งเพื่อให้สอดคล้องกับความก้าวหน้าทางวิชาการและมาตรฐานสากลที่ใช้ในปัจจุบัน และเป็นการส่งเสริมให้ผลิตภัณฑ์อุตสาหกรรมคาร์บอนไดออกไซด์ทางการแพทย์ภายในประเทศเป็นผลิตภัณฑ์ที่มีคุณภาพและมีความปลอดภัย ซึ่งกระทรวงอุตสาหกรรมได้ดำเนินการรับฟังความคิดเห็นเกี่ยวกับร่างกฎกระทรวงดังกล่าวแล้ว ประกอบกับหน่วยงานที่เกี่ยวข้องเห็นชอบด้วยในหลักการ และสำนักงานคณะกรรมการกฤษฎีกาได้ตรวจพิจารณาร่างกฎกระทรวงดังกล่าวเป็นการล่วงหน้าแล้วด้วย
                   สาระสำคัญของร่างกฎกระทรวง
                   1. กำหนดให้ผลิตภัณฑ์อุตสาหกรรมคาร์บอนไดออกไซด์ทางการแพทย์ต้องเป็นไปตามมาตรฐานเลขที่ มอก. 539 - 25xx ตามประกาศกระทรวงอุตสาหกรรม ฉบับที่ 6868 (พ.ศ. 2565) ออกตามความในพระราชบัญญัติมาตรฐานผลิตภัณฑ์อุตสาหกรรม พ.ศ. 2511 เรื่อง ยกเลิกมาตรฐานผลิตภัณฑ์อุตสาหกรรมคาร์บอนไดออกไซด์การแพทย์และกำหนดมาตรฐานผลิตภัณฑ์อุตสาหกรรมคาร์บอนไดออกไซด์ทางการแพทย์ ลงวันที่ 29 พฤศจิกายน พ.ศ. 2565
                   2. กำหนดให้มีผลใช้บังคับเมื่อพ้นกำหนดหนึ่งร้อยแปดสิบวันนับแต่วันประกาศในราชกิจจานุเบกษาเป็นต้นไป
 
10. เรื่อง ร่างพระราชกฤษฎีกาปิดประชุมสมัยวิสามัญแห่งรัฐสภา พ.ศ. .... 
                   คณะรัฐมนตรีมีมติเห็นชอบร่างพระราชกฤษฎีกาปิดประชุมสมัยวิสามัญแห่งรัฐสภา พ.ศ. .... (ตั้งแต่วันที่ 24 พฤษภาคม พ.ศ. 2566) ตามที่สำนักเลขาธิการคณะรัฐมนตรีเสนอ และให้นำขึ้นทูลเกล้าฯ ถวาย พร้อมกับร่างประกาศเรียกประชุมสมัยวิสามัญแห่งรัฐสภา พ.ศ. .... ที่วุฒิสภาจะนำขึ้นทูลเกล้าฯ ถวาย เพื่อประกาศใช้บังคับตามลำดับต่อไป
                   สาระสำคัญ  
                   1. ร่างพระราชกฤษฎีกาที่สำนักเลขาธิการคณะรัฐมนตรีเสนอ เป็นการดำเนินการให้เป็นไปตามบทบัญญัติของรัฐธรรมนูญแห่งราชอาณาจักรไทย ซึ่งเป็นกรณีที่วุฒิสภาแจ้งว่ามีความจำเป็นต้องมีการเรียกประชุมสมัยวิสามัญแห่งรัฐสภา เพื่อให้วุฒิสภาดำเนินการประชุมเพื่อทำหน้าที่พิจารณาให้บุคคลดำรงตำแหน่งตามบทบัญญัติแห่งรัฐธรรมนูญ ตามมาตรา 126 (2) ของรัฐธรรมนูญแห่งราชอาณาจักรไทย ได้แก่ กรรมการป้องกันและปราบปรามการทุจริตแห่งชาติ ตามมาตรา 232 ของรัฐธรรมนูญแห่งราชอาณาจักรไทย กรรมการการเลือกตั้ง ตามมาตรา 222 ของรัฐธรรมนูญแห่งราชอาณาจักรไทย และกรรมการตรวจเงินแผ่นดิน ตามมาตรา 238 ของรัฐธรรมนูญแห่งราชอาณาจักรไทย โดยประธานวุฒิสภาจะได้นำร่างประกาศเรียกประชุมสมัยวิสามัญแห่งรัฐสภา พ.ศ. .... (ตั้งแต่วันที่ 23 พฤษภาคม พ.ศ. 2566) ขึ้นทูลเกล้าฯ ถวายตามมาตรา 126 วรรคสอง ของรัฐธรรมนูญแห่งราชอาณาจักรไทย และแจ้งว่าเห็นสมควรให้ปิดประชุมสมัยวิสามัญแห่งรัฐสภาในวันที่ 24 พฤษภาคม พ.ศ. 2566 โดยนายกรัฐมนตรีจะได้นำร่างพระราชกฤษฎีกาปิดประชุมสมัยวิสามัญแห่งรัฐสภา พ.ศ. .... (ตั้งแต่วันที่ 24 พฤษภาคม พ.ศ. 2566) ขึ้นทูลเกล้าฯ ถวาย ตามมาตรา 122 ของรัฐธรรมนูญแห่งราชอาณาจักรไทย เนื่องจากมาตรา 126 วรรคสอง ของรัฐธรรมนูญแห่งราชอาณาจักรไทย มิได้กำหนดรูปแบบในการดำเนินการปิดประชุมดังกล่าวไว้ จึงสมควรดำเนินการจัดทำเป็นพระราชกฤษฎีกาตามความในมาตรา 122 ของรัฐธรรมนูญแห่งราชอาณาจักรไทย (ซึ่งเทียบเคียงกรณีการเลือกตั้งสมาชิกสภาร่างรัฐธรรมนูญขึ้นแทนตำแหน่งที่ว่าง ได้มีประกาศเรียกประชุมสมัยวิสามัญแห่งรัฐสภา           พ.ศ. 2540 และพระราชกฤษฎีกาปิดประชุมสมัยวิสามัญแห่งรัฐสภา พ.ศ. 2540 และกรณีการพิจารณาให้ความเห็นชอบผู้ดำรงตำแหน่งนายกรัฐมนตรี ได้มีประกาศเรียกประชุมสมัยวิสามัญแห่งรัฐสภา พ.ศ. 2551 และพระราชกฤษฎีกาปิดประชุมสมัยวิสามัญแห่งรัฐสภา พ.ศ. 2542)
                   2. โดยที่ร่างพระราชกฤษฎีกาที่เกี่ยวกับการเรียกและปิดประชุมรัฐสภาสมัยประชุมสามัญหรือสมัยประชุมวิสามัญ คณะกรรมการกฤษฎีกา (คณะที่ 2) ได้ตรวจพิจารณาและวางรูปแบบของร่างพระราชกฤษฎีกาไว้แล้ว ซึ่งการเสนอร่างพระราชกฤษฎีกาในครั้งนี้เป็นไปตามรูปแบบของคณะกรรมการกฤษฎีกา (คณะที่ 2)
 
 



เศรษฐกิจ-สังคม



11. เรื่อง ผลการพิจารณารายงานการพิจารณาศึกษา เรื่อง แนวทางการขับเคลื่อนตลาดแรงงานไทยเพื่อก้าวผ่านยุคโควิด - 19 : การปรับตัวของแรงงานทุกกลุ่มทุกช่วงวัย เพื่อความก้าวหน้ามั่นคงและยั่งยืน ของคณะกรรมาธิการการแรงงาน วุฒิสภา
                    คณะรัฐมนตรีมีมติรับทราบผลการพิจารณารายงานผลการพิจารณาศึกษา เรื่อง แนวทางการขับเคลื่อนตลาดแรงงานไทยเพื่อก้าวผ่านยุคโควิด - 19 : การปรับตัวของแรงงานทุกกลุ่มทุกช่วงวัย เพื่อความก้าวหน้า มั่นคงและยั่งยืน ของคณะกรรมาธิการการแรงงาน วุฒิสภา ตามที่กระทรวงแรงงาน (รง.) เสนอ และแจ้งให้สำนักงานเลขาธิการวุฒิสภาทราบต่อไป
                   เรื่องเดิม 
                   1. สำนักงานเลขาธิการวุฒิสภาได้เสนอรายงานการพิจารณาศึกษา เรื่อง แนวทางการขับเคลื่อนตลาดแรงงานไทยเพื่อก้าวผ่านยุคโควิด - 19 : การปรับตัวของแรงงานทุกกลุ่มทุกช่วงวัย เพื่อความก้าวหน้า มั่นคงและยั่งยืน ของคณะกรรมาธิการการแรงงาน วุฒิสภามา เพื่อดำเนินการ โดยคณะกรรมาธิการฯ ได้มีข้อเสนอแนะใน 5 ประเด็น ได้แก่ (1) การสนับสนุนงานเดิม โดยการกระตุ้นเศรษฐกิจและการจ้างงานผ่านการใช้นโยบายการเงินการคลังที่ผ่อนคลายให้สินเชื่อและสนับสนุนเงินทุนแก่ภาคส่วนที่เกี่ยวข้องกับแรงงานและสาธารณสุข (2) การเพิ่มเติมงานใหม่ โดยสนับสนุนผู้ประกอบการ สร้างงานและรายได้ และบรรเทาภาระทางการเงินและภาษีเพื่อเพิ่มโอกาสให้กับผู้ประกอบการรายใหม่ (3) การคุ้มครองให้ปลอดภัย โดยส่งเสริมมาตรการด้านความปลอดภัยและอาชีวอนามัยในที่ทำงาน เพิ่มความยึดหยุ่นในการทำงาน ส่งเสริมให้ทุกคนเข้าถึงการดูแลรักษาสุขภาพ และขยายสิทธิการลางานที่ยังได้รับเงิน (4) การร่วมแก้ไขและหารือโดยการสนับสนุนให้เกิดการหารือทางสังคมและการเจรจาต่อรองระหว่างลูกจ้าง นายจ้างและรัฐบาล และ (5) การมุ่งพัฒนาฝีมือ ยกระดับไทยก้าวไกลยั่งยืน โดยสนับสนุนการพัฒนาทักษะแรงงานอย่างต่อเนื่อง เพื่อให้รักษาการทำงานในอนาคต และรักษาผลิตภาพในการแข่งขันโดยคำนึงถึงผลิตภาพแรงงานให้ยังคงผลิตภาพการแข่งขัน
                   2. รองนายกรัฐมนตรี (พลเอก ประวิตร วงษ์สุวรรณ) สั่งและปฏิบัติราชการแทนนายกรัฐมนตรีพิจารณาแล้ว มีคำสั่งให้ รง. เป็นหน่วยงานหลักรับรายงานพร้อมข้อเสนอแนะของคณะกรรมาธิการฯ ไปพิจารณาร่วมกับกระทรวงการคลัง (กค.) กระทรวงการพัฒนาสังคมและความมั่นคงของมนุษย์ (พม.) กระทรวงการอุดมศึกษา วิทยาศาสตร์ วิจัยและนวัตกรรม (อว.) กระทรวงเกษตรและสหกรณ์ (กษ.) กระทรวงพาณิชย์ กระทรวงมหาดไทย (มท.) กระทรวงศึกษาธิการ (ศธ.) กระทรวงสาธารณสุข และหน่วยงานที่เกี่ยวข้อง เพื่อพิจารณาศึกษาแนวทางและความเหมาะสมของรายงานพร้อมข้อเสนอแนะดังกล่าว และสรุปผลการพิจารณาหรือผลการดำเนินการเกี่ยวกับเรื่องดังกล่าวในภาพรวม แล้วส่งให้สำนักเลขาธิการคณะรัฐมนตรีภายใน 30 วัน นับแต่วันที่ได้รับแจ้งคำสั่ง เพื่อนำเสนอคณะรัฐมนตรีต่อไป
                   ข้อเท็จจริง
                   รง. ได้พิจารณาร่วมกับหน่วยงานตามข้อ 2 เพื่อพิจารณาศึกษารายงานและข้อเสนอแนะดังกล่าว โดย รง. และหน่วยงานที่เกี่ยวข้องเห็นด้วยกับรายงานดังกล่าวและมีผลการพิจารณาที่สำคัญสรุปได้ ดังนี้




ประเด็นข้อเสนอแนะของคณะกรรมาธิการฯ 
ผลการพิจารณา


1. การสนับสนุนงานเดิม


มาตรการระยะเร่งด่วน
			 รักษาการทำงานโดยประคองแรงงานและธุรกิจโดยเฉพาะธุรกิจขนาดเล็กและขนาดกลาง และกลุ่มเจ้าของธุรกิจส่วนตัว
			 
			 
			 
			 
			 
			 
			 
			 
			 
			 
			 
			 ให้แรงงานและครอบครัว
			เข้าสู่ระบบการร้องทุกข์และ
			รับความช่วยเหลือได้อย่างรวดเร็ว และสนับสนุนทุนเพื่อให้ครอบครัวแรงงานยังชีพได้ช่วงที่รายได้ลดลง
			 
			 
			 กำหนดแนวทางนโยบาย
			ที่ชัดเจนในการบริหารจัดการแรงงานข้ามชาติในช่วงวิกฤต
			 
 
			รง. ได้มีการดำเนินการ ดังนี้
			          - กรมการจัดหางานได้กำหนดมาตรการบริหารจัดการการทำงานของคนต่างด้าวสัญชาติกัมพูชา ลาว เมียนมา และเวียดนาม โดยให้กลุ่มคนต่างด้าวดังกล่าวสามารถทำงานในราชอาณาจักรต่อไปได้ รวมทั้งได้มีการออกประกาศในส่วนที่เกี่ยวข้องกับการจัดสวัสดิการในการจัดหาที่พักให้แก่ลูกจ้าง ต้องจัดหาอย่างถูกสุขลักษณะ
			          - กรมการจัดหางาน โดยกองทุนเพื่อผู้รับงานไปทำที่บ้าน ได้กำหนดมาตรการช่วยเหลือผู้รับงานไปทำที่บ้านจากสถานการณ์การแพร่ระบาดของโรคติดเชื้อไวรัสโคโร
			นา 2019 โดยลดอัตราดอกเบี้ยสำหรับผู้กู้รายใหม่ นอกจากนี้ สำนักงานประกันสังคมยังได้ดำเนินโครงการสินเชื่อเพื่อส่งเสริมการจ้างงาน
			          - กรมการจัดหางานและกรมพัฒนาฝีมือแรงงานได้ดำเนินการส่งเสริมการประกอบอาชีพโดยให้ข้อมูลและความรู้เกี่ยวกับการประกอบอาชีพ และฝึกอาชีพเพิ่มทักษะให้กับกลุ่มแรงงาน รวมทั้งแนะนำแหล่งเงินทุนในการประกอบอาชีพด้วย
			 กค. ได้ร่วมกับธนาคารแห่งประเทศไทยดำเนินมาตรการด้านการเงินผ่านสถาบันการเงินและสถาบันการเงินเฉพาะกิจเพื่อช่วยส่งเสริมผู้ประกอบธุรกิจขนาดเล็กและขนาดกลาง และกลุ่มเจ้าของธุรกิจส่วนตัวให้สามารถข้าถึงแหล่งเงินทุนได้
			 รง. ได้จัดให้มีระบบติดตามและร้องเรียนที่เข้าถึงได้โดยง่ายผ่านระบบออนไลน์ได้แก่ เว็บไชต์ของกรมการจัดหางาน เว็บไซต์ของกรมสวัสดิการและคุ้มครองแรงงาน และเว็บไซต์ของสำนักงานประกันสังคม
			 รง. โดยกรมสวัสดิการและคุ้มครองแรงงาน ดำเนินการส่งเสริมจัดสวัสดิการแบบมีส่วนร่วมโดยให้ลูกจ้างเพาะปลูกพืชผักสวนครัว ทำการเกษตรในที่ดินหรือพื้นที่ว่างเปล่าภายในสถานประกอบกิจการ เพื่อการบริโภคและการจำหน่ายอันเป็นการลดรายจ่าย เพิ่มรายได้ในครัวเรือนของลูกจ้าง


 รง. โดยกรมการจัดหางาน ได้ดำเนินการปรับเปลี่ยนระเบียบ นโยบาย หรือมาตรการต่าง ๆ เพื่อบรรเทาความเดือดร้อนของนายจ้าง/สถานประกอบการที่ขาดแคลนแรงงาน โดยการผ่อนผันให้แรงงานต่างด้าวที่มีสถานะไม่ถูกต้องให้สามารถอยู่ในราชอาณาจักรเป็นการชั่วคราว และทำงานได้อย่างถูกต้องตามกฎหมาย ทำให้นายจ้าง/สถานประกอบการสามารถขับเคลื่อนกิจการได้อย่างต่อเนื่อง
			 รง. โดยกรมการจัดหางาน ได้จัดระบบการจ้างคนต่างด้าวที่เข้ามาทำงานในลักษณะไป - กลับ หรือตามฤดูกาล ในช่วงการแพร่ระบาดของโรคติดเชื้อไวรัสโคโรนา 2019 สำหรับแรงงานสัญชาติกัมพูชาและสัญชาติเมียนมา
			 รง. ได้กำหนดแนวทางในการให้ความช่วยเหลือแรงงานข้ามชาติที่ถูกกักตัวโดยให้ความช่วยเหลือด้านอาหาร และขับเคลื่อนมาตรการ Bubble and Seal ในแคมป์แรงงาน รวมทั้งมีการทบทวนการลดค่าใช้จ่ายในกระบวนการขึ้นทะเบียนและ              ขอใบอนุญาตทำงานให้แรงานและนายจ้างในภาวะวิกฤตด้วย


มาตรการระยะกลาง - ยาว
			  พัฒนาศักยภาพแรงงาน
			เพื่อการจ้างงานและการสร้างงานโดยเฉพาะทักษะด้านเทคโนโลยีและดิจิทัลขยายโอกาสพัฒนาทักษะการทำงานให้มีราคาถูกและ
			เข้าถึงได้ สร้างช่องทางอาชีพจากธุรกิจใหม่และ             ลดการผูกขาดและสร้างความมั่นใจให้กับประชาชนเรื่องการควบคุมโรคระบาด
 
			 อว. ได้ให้ความสำคัญในการสนับสนุนและส่งเสริมให้สถาบันอุดมศึกษาพัฒนาหลักสูตรต่าง ๆ ที่สอดคล้องต้องตามกระแสโลกอย่างต่อเนื่อง โดยหลักสูตรต่าง ๆจะต้องได้รับการปรับปรุงและพัฒนาให้ทันสมัยอย่างสม่ำเสมอ เพื่อให้ผู้เรียนมีความพร้อมในการประกอบอาชีพ รองรับกระแสการปรับตัวในการใช้ชีวิตวิถีใหม่ได้โดยได้ดำเนินงานโครงการสร้างและพัฒนากำลังคน เพื่อให้ผู้เรียนทุกช่วงวัยมีทักษะความรู้ใหม่ ๆ โดยเฉพาะทักษะด้านเทคโนโลยีและดิจิทัล เพื่อลด Skill Gap รวมถึงสามารถตอบสนองรองรับการทำงานของคนยุคใหม่ตามความต้องการของภาคผู้ใช้
			กำลังคนและตลาดแรงงาน
			 ศธ. โดยสำนักงานส่งเสริมการศึกษานอกระบบและการศึกษาตามอัธยาศัยได้ดำเนินโครงการศูนย์ดิจิทัลชุมชน เป็นการอบรมทักษะดิจิทัลให้กับประชาชนในพื้นที่ รวมทั้งมีหลักสูตรการค้าออนไลน์ สอนการค้าออนไลน์ผ่าน Facebook และสื่อโซเชียลอื่น ๆ ให้เป็นช่องทางในการหารายได้เสริมกับประชาชนอีกช่องทางหนึ่ง
			 รง. ได้ดำเนินการส่งเสริมสวัสดิการแรงงานด้านการพัฒนาความรู้เกี่ยวกับการนำเทคโนโลยีมาใช้ประโยชน์ และสร้างรายได้เสริม รวมทั้งพัฒนาทักษะดิจิทัลแก่ธุรกิจชุมชนเพื่อขยายช่องทางทำธุรกิจออนไลน์


  พัฒนาระบบฐานข้อมูลแรงงานจากข้อมูลจากการลงทะเบียนในช่วงการแพร่
 รง. มีการดำเนินการ ดังนี้
			          1. กรมสวัสดิการและคุ้มครองแรงงานส่งเสริมให้สถานประกอบกิจการใช้มาตรการหยุดกิจการชั่วคราว เพื่อลดปัญหาการเลิกจ้างของสถานประกอบกิจการ


ระบาดของโรคโควิด - 19และข้อมูลเดิมที่มีอยู่
          2. สำนักงานประกันสังคมได้ดำเนินการนำฐานข้อมูลจากการลงทะเบียนในช่วงการแพร่ระบาดของโรคติดเชื้อไวรัสโคโรนา 2019 และข้อมูลที่มีอยู่เดิม ไปประมวลผลเพื่อสนับสนุนภารกิจ การรับเงินเยียวยาให้กับนายจ้างและผู้ประกันตน


 สร้างระบบติดตามและร้องเรียนที่เข้าถึงได้ง่ายให้เหมาะสมและยืดหยุ่นต่อวิกฤตการณ์ที่อาจเกิดขึ้นในอนาคต
			 
			 
			 
			 
			 พิจารณาความเป็นไปได้ในการจัดตั้งธนาคารแรงงาน
			 
 รง. โดยกรมสวัสดิการและคุ้มครองแรงงาน ได้พัฒนาระบบการให้บริการประชาชนผ่านระบบ e - Service ดังนี้
			          1. กรณีลูกจ้างไม่ได้รับสิทธิตามกฎหมายคุ้มครองแรงงานและประสงค์ยื่นคำร้องเกี่ยวกับสิทธิได้รับเงินอย่างหนึ่งอย่างใด สามารถยื่นคำร้องผ่านระบบ e – Service ผ่านเว็บไซต์ของ รง.
			          2. กรณีลูกจ้างไม่ได้รับความเป็นธรรมจากการจ้างงาน นายจ้างปฏิบัติไม่ถูกต้องตามกฎหมาย ลูกจ้างสามารถขอคำปรึกษาเจ้าหนี้และเข้าถึงช่องทางการร้องเรียนผ่านเว็บไชต์กรมสวัสดิการและคุ้มครองแรงงานได้ โดยมีพนักงานตรวจแรงงานให้บริการได้โดยสะดวกรวดเร็ว
			 รง. เห็นควรศึกษา วิเคราะห์กฎหมาย กฎ ระเบียบที่เกี่ยวข้อง พิจารณาถึงผลดีและผลกระทบที่อาจเกิดขึ้นในระยะยาว รวมถึงการมีส่วนร่วมของนายจ้าง ลูกจ้างและหน่วยงานที่เกี่ยวข้องกับการดำเนินงานด้านการเงิน การธนาคาร ซึ่งขณะนี้อยู่ระหว่างการศึกษาความเป็นไปได้ในการจัดตั้งธนาคารดังกล่าว


2. การเพิ่มเติมงานใหม่


มาตรการระยะเร่งด่วน
			 ส่งเสริมการจ้างงานที่มีคุณค่าโดยภาครัฐ ภาคเอกชน
			และภาควิชาการร่วมมือกัน
			 
			 
			 
			 
			 
			 
			 
			 
			 
			 
			 
			 
			 
			 
			 
			 
			  พัฒนาระบบการจับคู่
			คนหางานและงานที่มีอยู่
			(Job Matching)
			 
			 
			 
			 
			 
			 ส่งเสริมให้แรงงานเป็น
			ผู้สร้างงาน
			 
 
			 รง. ได้มีการดำเนินการต่าง ๆ เช่น
			          1. มีมาตรการลงทุนในโครงการลงทุนขนาดใหญ่ โดยดำเนินการโครงการส่งเสริมการจ้างงานสำหรับผู้จบการศึกษาใหม่ โดยภาครัฐและเอกชน เพื่อช่วยเหลือให้ผู้จบการศึกษาใหม่ได้รับโอกาสการจ้างงาน โดยรัฐอุดหนุนค่าจ้างลูกจ้างในอัตราร้อยละ 50 ของค่าจ้างตามตกลง ไม่เกินเดือนละ 7,500 บาทต่อคนต่อเดือน
			          2. ส่งเสริมการมีงานทำให้ประชาชนทุกกลุ่มทุกช่วงวัยมีงานทำ รวมถึง กลุ่มเปราะบาง ได้แก่ ผู้สูงอายุ คนพิการ ผู้พ้นโทษ นักเรียนหรือนักศึกษา ที่ประสงค์จะทำงานให้มีโอกาสเข้าถึงการจ้างงาน
			          3. ดำเนินโครงการส่งเสริมและรักษาระดับการจ้างงานในธุรกิจ SMEs เพื่อช่วยเหลือผู้ประกอบการในระบบประกันสังคมที่มีลูกจ้างไม่เกิน 100 คน ให้ได้รับเงินอุดหนุนเพื่อช่วยเสริมสภาพคล่อง สร้างความแข็งแรง และฟื้นฟูกิจการให้ดำเนินการได้อย่างต่อเนื่อง
			 กค. ได้ดำเนินมาตรการสนับสนุนให้ธุรกิจขนาดเล็กและขนาดย่อม (SMEs) เข้าถึง
			การจัดซื้อจัดจ้างภาครัฐมากขึ้น ผ่านการตรากฎหมายและแนวทางปฏิบัติที่เกี่ยวข้องไว้แล้ว
			 รง. โดยกรมการจัดหางาน ได้พัฒนาแพลตฟอร์มไทยมีงานทำซึ่งพัฒนาขึ้นสำหรับคนหางานที่กำลังมองหางานที่เหมาะสมกับตนเอง โดยรวบรวมตำแหน่งงานจากภาครัฐและภาคเอกชน เพื่อให้สามารถหางานที่ตรงกับตนเองมากที่สุด
			 รง. โดยกรมการจัดหางาน ได้จัดทำโครงการแรงงานไทยกลับถิ่นสำหรับคนไทยที่เดินทางกลับจากการทำงานในต่างประเทศภายหลังสิ้นสุดสัญญาจ้างในต่างประเทศเพื่อสร้างงานให้ผู้ที่เดินทางกลับจากต่างประเทศดังกล่าว
			 ศธ. โดยสำนักงานส่งเสริมการศึกษานอกระบบและการศึกษาตามอัธยาศัยได้ดำเนินการจัดการฝึกอบรมอาชีพระยะสั้นให้กับประชาชนทั่วไปที่สอดรับกับอุปสงค์แรงงานในการให้ประชาชนได้นำไปต่อยอดอาชีพเดิม สร้างอาชีพใหม่ เพิ่มรายได้ มีคุณภาพชีวิตที่ดี ต่อยอดภูมิปัญญาท้องถิ่น สร้างมูลค่าเพิ่มและพัฒนาสู่วิสาหกิจชุมชนที่รองรับกับการเปลี่ยนแปลงของประเทศ
			 รง. ได้ดำเนินโครงการเพิ่มทักษะด้านอาชีพแก่นักเรียนที่ไม่ได้เรียนต่อหลังจากจบการศึกษาภาคบังคับ เพื่อให้นักเรียนที่มีฐานะยากจนและขาดโอกาสมีทักษะด้านอาชีพ รวมทั้งดำเนินงานขับเคลื่อน 1 โครงการ 1 จังหวัด 1 หลักสูตร (Smart Farmer) เพื่อส่งเสริมเกษตรอัจฉริยะ


มาตรการระยะกลาง - ยาว  ลดช่องว่างทางทักษะ
			 
			 
			 
			 
			 
			 
			 
			 
			 
			 
			 
			 
			 
			 
			  สร้างงานใหม่ในภาค
			การผลิตและบริการในอนาคต
 
			 รง. ได้ดำเนินการต่าง ๆ เช่น
			          - กรมการจัดหางานได้จัดทำแผนการดำเนินงานขับเคลื่อนงานบริหาร Agenda (Roadmap) ระบบช่วยเหลือผู้ว่างงานให้กลับเข้าสู่ตลาดแรงงาน โดยเชื่อมโยงข้อมูลกับหน่วยงานที่เกี่ยวข้องในการให้บริการสำหรับผู้ว่าจ้างและแรงงานผ่านระบบออนไลน์
			          - กรมพัฒนาฝีมือแรงงานได้มีการยกระดับแรงงานให้มีความรู้และทักษะตรงตามความต้องการของตลาดแรงงาน และผ่านเกณฑ์มาตรฐานฝีมือแรงงานเพื่อให้ได้รับอัตราค่าจ้างที่สูงขึ้น รวมทั้งฝึกอบรมเพื่อพัฒนาทักษะด้าน Soft skill ตลอดจนถ่ายทอดเทคโนโลยีให้กับแรงงานโดยกำหนดหลักเกณฑ์การให้เงินช่วยเหลือหรืออุดหนุนแก่สถานประกอบกิจการเป็นค่าใช้จ่ายในการฝึกอบรมฝีมือแรงงานเพื่อพัฒนาทักษะในการสร้างสรรค์นวัตกรรม
			  มท. ได้มีการฝึกอบรมเพิ่มทักษะการพัฒนากสิกรรมสู่ระบบเศรษฐกิจพอเพียงและสร้างและพัฒนาพื้นที่ต้นแบบในการพัฒนาคุณภาพชีวิตตามหลักทฤษฎีใหม่เพื่อให้เกิดองค์ความรู้ที่จำเป็นในการประกอบอาชีพ ผ่านการพัฒนา บ่มเพาะและยกระดับด้วยการฝึกอบรมเชิงปฏิบัติการ
			 รง. ได้ดำเนินการต่าง ๆ เช่น
			          - กรมการจัดหางานได้เตรียมความพร้อมเพื่อให้แรงงานสามารถปรับตัวได้สอดคล้องกับรูปแบบการทำงาน อาชีพ และแนวโน้มตลาดแรงงานในอนาคตโดยจะมีอาชีพใหม่ซึ่งเป็นที่ต้องการของตลาดแรงงาน ส่วนใหญ่เป็นอาชีพที่ทำงานกับเทคโนโลยี
			          - กรมพัฒนาฝีมือแรงงานได้ร่วมมือกับสำนักงานคณะกรรมการกิจการกระจายเสียง กิจการโทรทัศน์ และกิจการโทรคมนาคมแห่งชาติจัดทำโครงการร่วมมือการพัฒนาทักษะสร้างความรู้ด้านเทคโนโลยีสารสนเทศกับการพัฒนาอาชีพสู่สังคมดิจิทัลสำหรับกลุ่มผู้ด้อยโอกาส
			 ศธ. ได้ดำเนินโครงการขับเคลื่อนและยกระดับคุณภาพการจัดการศึกษาในเขตพัฒนาพิเศษภาคตะวันออกด้วยการปรับการเรียนการสอนให้ทันสมัยเพื่อส่งเสริมให้ผู้เรียนมีความรู้และทักษะที่จำเป็นต่อการเปลี่ยนแปลงของเทคโนโลยีรวมทั้งได้ดำเนินการจัดการฝึกอบรมอาชีพระยะสั้นให้กับประชาชนทั่วไป


3. การคุ้มครองให้ปลอดภัย


มาตรการระยะเร่งด่วน
			 เยียวยาและคุ้มครองแรงงานทุกคนตามมาตรฐานงานที่มีคุณค่า
			 
			 
			 ส่งเสริมให้แรงงานเข้าถึงสิทธิต่าง ๆ รวมทั้งรับรู้หน้าที่และสิทธิแรงงาน
			 
 
			 รง. โดยสำนักงานประกันสังคม ได้ดำเนินการพัฒนาช่องทางการยื่นคำขอรับประโยชน์ทดแทนผ่านอิเล็กทรอนิกส์ เพื่อให้ผู้ประกันตนสามารถเข้าถึงสิทธิได้ง่ายรวมทั้งได้พัฒนาระบบศูนย์ข้อมูลแรงงานแห่งชาติและพัฒนาระบบวิเคราะห์ข้อมูลขนาดใหญ่ด้านแรงงาน เพื่อพัฒนากำลังแรงงานของประเทศโดยมีการเชื่อมโยงข้อมูลกับหน่วยงานที่เกี่ยวข้อง และเพื่อนำข้อมูลมาใช้ประโยชน์ในการบริการประชาชน
			 รง. โดยสำนักงานประกันสังคม มีระบบการติดตามเรื่องร้องเรียน โดยดำเนินงานผ่านเว็บแอปพลิเคชันและโมบายแอปพลิเคชันที่สามารถเข้าถึงได้ง่ายและสะดวกพร้อมทั้งมีการเชื่อมโยงกับระบบบริการต่าง ๆ นอกจากนี้ ปัจจุบัน รง. ได้มีการประชาสัมพันธ์ผ่านช่องสื่อพื้นฐาน และสื่อโซเชียลมีเดีย เครือข่ายสังคมออนไลน์โดยสร้างการรับรู้อย่างต่อเนื่องในรูปแบบสื่อที่เข้าใจง่าย


มาตรการระยะกลาง - ยาว
			 สร้างระบบการเข้าถึงสิทธิที่แรงงานเข้าถึงได้ง่ายสะดวก รวดเร็ว
			 
			 สร้างระบบประกันสังคม
			แบบถ้วนหน้าและเหมาะสม
			กับแรงงานแต่ละกลุ่ม
			 บังคับใช้กฎหมายให้แรงงานลงทะเบียนเป็นผู้ประกันตน
			 
			 
			 ส่งเสริมการเรียนรู้เรื่อง
			หน้าที่และสิทธิของแรงงานสิทธิประโยชน์ของประกันสังคมและการเข้าถึงระบบการร้องเรียน
 
			 รง. โดยสำนักงานประกันสังคม อยู่ระหว่างพัฒนาโครงการพัฒนาแพลตฟอร์มดิจิทัลกลางเชื่อมต่อบริการประกันสังคมให้แก่ผู้ประกันตนอย่างเจาะจง โดยเป็นบริการข้อมูลด้านสิทธิประโยชน์พร้อมใช้แบบครบวงจรให้กับผู้ประกันตนในความคุ้มครองของกองทุนประกันสังคมทุกมาตรา
			 รง. โดยสำนักงานประกันสังคม พิจารณาแล้วเห็นว่า การสร้างระบบประกันสังคม
			แบบใหม่นั้นต้องมีการหารือร่วมกับหน่วยงานที่เกี่ยวข้องในการสร้างระบบประกันสังคมแบบถ้วนหน้าและเหมาะสมกับแรงงานแต่ละกลุ่ม
			 รง.โดยสำนักงานประกันสังคม มีมาตรการบังคับใช้กฎหมายให้นายจ้างดำเนินการขึ้นทะเบียนผู้ประกันตน โดยให้นายจ้างมีหน้าที่ยืนแบบรายการขึ้นทะเบียนผู้ประกันตนแก่ลูกจ้างที่มีอายุไม่ต่ำกว่าสิบห้าปีบริบูรณ์และไม่เกินหกสิบปีบริบูรณ์ภายในสามสิบวันนับแต่รับลูกจ้างเข้าทำงาน ทั้งนี้ หากนายจ้างฝ่าฝืนย่อมมีความผิดตามกฎหมาย
			 ศธ. โดยสำนักงานส่งเสริมการศึกษานอกระบบและการศึกษาตามอัธยาศัยได้กำหนดเนื้อหาความรู้ด้านแรงงานไว้ในหลักสูตรการศึกษานอกระบบ ระดับการศึกษาขั้นพื้นฐาน การศึกษาต่อเนื่อง และการศึกษาตามอัธยาศัย เพื่อให้ผู้เรียนมีความรู้และสามารถนำไปใช้ในชีวิตประจำวันได้


4. การร่วมแก้ไขและหารือ


 นายจ้าง ลูกจ้าง และภาครัฐหาทางออกร่วมกัน โดยอาจปรับใช้มาตรการและแนวทางบรรเทาปัญหาการเลิกจ้างและแนวปฏิบัติส่งเสริมแรงงานสัมพันธ์ในภาวะวิกฤตเมื่อปี พ.ศ. 2541 และ พ.ศ. 2551 รวมทั้งให้เครือข่ายองค์กรชุมชนและภาคอื่น ๆ ที่เกี่ยวข้องเข้าร่วมหาทางออก
  พม. พิจารณาแล้วเห็นว่าข้อเสนอแนะในเรื่องนี้มีความเหมาะสม แสดงถึงกระบวนการมีส่วนร่วมระหว่างนายจ้าง - ลูกจ้าง มีการรับฟังความคิดเห็นและข้อเสนอแนะระหว่างกัน ส่งผลให้เกิดการมีปฏิสัมพันธ์อันดีระหว่างนายจ้างและลูกจ้าง โดยการเคหะแห่งชาติ มีแนวทางบริหารและพัฒนาทรัพยากรบุคคลอย่างเป็นระบบ มีกลยุทธ์การพัฒนาสมรรถนะ เสริมสร้างความเป็นมืออาชีพ  เพิ่มกระบวนการเรียนรู้ นำไปสู่การสร้างวัฒนธรรมองค์กร ภายใต้แผนแม่บทการบริหารทุนมนุษย์การเคหะแห่งชาติ พ.ศ. 2560-2570 ที่ใช้เป็นเครื่องมือวางแผนการบริหารและการพัฒนาทรัพยากรบุคคล เช่น การปรับเปลี่ยนวิถีการทำงานการปรับเปลี่ยนวัฒนธรรมองค์กร การสรรหาและรักษาบุคลากร และการพัฒนาบุคลากรอย่างมืออาชีพ เป็นต้น เพื่อสนับสนุนต่อการปฏิบัติงานของหน่วยงานได้อย่างมีประสิทธิภาพ รองรับผลกระทบที่อาจเกิดขึ้นต่อบุคลากรและการเปลี่ยนแปลงด้านขีดความสามารถและอัตรากำลังของพนักงานทุกระดับ


5. การมุ่งพัฒนาฝีมือ ยกระดับไทยก้าวไกลยั่งยืน


มาตรการระยะเร่งด่วน
			 พัฒนาโครงสร้างพื้นฐานทางเทคโนโลยีและการสื่อสารให้มีราคาถูก มีประสิทธิภาพและเข้าถึงได้ง่าย
			 
			 
			 
			 
			 
			 
			 
			 
			 พัฒนาทักษะที่จำเป็นสำหรับโลกการทำงานโดยคำนึงถึงสุขภาพ และสิ่งแวดล้อมเพื่อการพัฒนาอย่างยั่งยืน
 
			 อว. ได้จัดทำปรัชญาการอุดมศึกษาไทยและระบบอุดมศึกษาใหม่ด้านการสร้างบัณฑิตและพัฒนากำลังคน เพื่อให้สถาบันอุดมศึกษากำหนดเป็นนโยบายและเป้าหมายที่ชัดเจนในการสร้างบัณฑิต และพัฒนากำลังคนบนความเชี่ยวชาญและอัตลักษณ์ของสถาบัน รวมทั้งขับเคลื่อนการผลิตและพัฒนากำลังคนตามปรัชญาดังกล่าวโดยการจัดทำ Skill Mapping เพื่อเป็นเครื่องมือในการวิเคราะห์ข้อมูลด้านอุปสงค์ให้ได้ทักษะที่ผู้ใช้บัณฑิตต้องการ ปรับเปลี่ยนให้ผู้เรียนมีทักษะความรู้ใหม่ ๆ และสามารถรองรับการเปลี่ยนผ่านสู่การใช้เทคโนโลยี
			 กษ. เห็นควรให้มีการพัฒนาเกษตรกรให้เป็น Smart Farmer ที่มีความรู้และทักษะในการใช้เทคโนโลยีและนวัตกรรมด้านเกษตร เพื่อพัฒนาศักยภาพ และเพิ่มการวิเคราะห์ทางการตลาดและช่องทางจำหน่าย รวมทั้งจัดกระบวนการแลกเปลี่ยนเรียนรู้เชิงธุรกิจเภษตร ด้วยนวัตกรรมและแนวคิดสร้างสรรค์ เพื่อสร้างแนวคิดเตรียมความพร้อมสู่การเป็นผู้ประกอบการเกษตร เสริมสร้างความสามารถในการบริหารจัดการธุรกิจและการแสวงหาโอกาส
			 รง. โดยกรมพัฒนาฝีมือแรงงาน ได้ส่งเสริมและสนับสนุนให้สถานประกอบกิจการดำเนินการพัฒนาฝีมือแรงงาน โดยมีวัตถุประสงค์เพื่อส่งเสริมให้ภาคเอกชนมีส่วนร่วมในการพัฒนาฝีมือแรงงานให้กับลูกจ้างของตน โดยกำหนดให้ผู้ประกอบกิจการที่มีลูกจ้าง 100 คนขึ้นไป จัดให้มีการพัฒนาฝีมือแรงงานให้กับลูกจ้างของตนในสัดส่วนไม่น้อยกว่าร้อยละ 50 ของลูกจ้างเฉลี่ยทั้งปี
			 กค. ได้ดำเนินมาตรการภาษีเพื่อส่งเสริมการพัฒนาทักษะฝีมือแรงงานที่สำคัญ
			3 มาตรการ ดังนี้
			
มาตรการภาษีเพื่อส่งเสริมการฝึกอบรมพัฒนาฝีมือแรงงาน บริษัทหรือ

			ห้างหุ้นส่วนนิติบุคคลสามารถหักรายจ่ายในการฝึกอบรม พัฒนาฝีมือแรงงานได้ 2 เท่า
			          2. มาตรการภาษีเพื่อส่งเสริมการจ้างบุคลากรที่มีทักษะสูง บริษัทหรือห้างหุ้นส่วนนิติบุคคลที่ประกอบกิจกรรมในอุตสาหกรรมเป้าหมาย สามารถหักค่าใช้จ่ายได้ 1.5 เท่าของรายจ่ายที่ได้จ่ายเป็นเงินเดือน ตามสัญญาจ้างแรงงานให้แก่ลูกจ้างที่มีทักษะสูงด้านวิทยาศาสตร์ เทคโนโลยี วิศวกรรมศาสตร์ หรือคณิตศาสตร์ ตั้งแต่วันที่    1 มกราคม 2564 ถึงวันที่ 31 ธันวาคม 2565 โดยให้หักได้ตามจำนวนที่จ่ายจริงเฉพาะส่วนค่าจ้างที่ไม่เกิน 100,000 บาทต่อเดือน
			          3. มาตรการภาษีเพื่อส่งเสริมการพัฒนาบุคลากรให้มีทักษะสูง บริษัทหรือห้างหุ้นส่วนนิติบุคคลสามารถหักค่าใช้จ่ายได้ 2.5 เท่า ของรายจ่ายที่ได้จ่ายไปเป็นค่าใช้จ่ายในการส่งลูกจ้างเข้ารับการศึกษาหรือฝึกอบรมหรือค่าใช้จ่ายในการจัดฝึกอบรมลูกจ้างในหลักสูตรที่เพิ่มทักษะด้านวิทยาศาสตร์ เทคโนโลยี วิศวกรรมศาสตร์หรือคณิตศาสตร์ ตั้งแต่วันที่ 1 มกราคม 2564 ถึงวันที่ 31 ธันวาคม 2565
			 ศธ. โดยสำนักงานคณะกรรมการการศึกษาขั้นพื้นฐาน ได้ดำเนินการพัฒนาสถานศึกษาเพื่อรองรับเขตพัฒนาพิเศษภาคตะวันออกร่วมกับสำนักงานพัฒนาวิทยาศาสตร์และเทคโนโลยีแห่งชาติตามโครงการความร่วมมือส่งเสริมการเรียนรู้ด้านวิทยาศาสตร์และเทคโนโลยี โดยพัฒนาหลักสูตรกิจกรรมนำร่องที่สอดคล้องกับกลุ่มอุตสาหกรรมเป้าหมายในเขตพื้นที่เขตพัฒนาพิเศษภาคตะวันออก เพื่อเพิ่มพูนความรู้ ทักษะ STEM (Science, Technology, Engineering and Mathematics) เสริมสร้างสมรรถนะ ที่เกี่ยวข้องกับกลุ่มอุตสาหกรรม และตรงกับความต้องการของอุตสาหกรรมในพื้นที่ ให้แก่ครูและนักเรียน เพื่อการพัฒนาที่ต่อเนื่องและเตรียมพร้อมรองรับการพัฒนาพื้นที่เขตพัฒนาพิเศษภาคตะวันออกที่เกิดขึ้นในปัจจุบันและอนาคต ขอบเขตเนื้อหาหลักสูตรส่งเสริมและพัฒนาการเรียนรู้ด้านวิทยาศาสตร์และเทคโนโลยี เพื่อตอบโจทย์ภาคการผลิต สู่ S-Curve และ New S-Curve


มาตรการระยะกลาง - ยาว
			 ส่งเสริมการทำงานผ่าน
			นโยบายระดับชุมชน
			 
			 
			 
			 
			 
			 
			 พัฒนาการศึกษาที่ส่งเสริม
			การทำงาน
 
			 รง. โดยกรมพัฒนาฝีมือแรงงาน มีแนวทางในการสนับสนุนช่วยเหลือแรงงานในภาคเกษตรให้เคลื่อนย้ายกลับภูมิลำเนา โดยการฝึกอบรมให้แรงงานภาคเกษตรมีทักษะ ความรู้ เพื่อสนับสนุนการเกษตรในปีงบประมาณ พ.ศ. 2565
			 ศธ. โดยสำนักงานส่งเสริมการศึกษานอกระบบและการศึกษาตามอัธยาศัยได้ดำเนินการจัดการฝึกอบรมอาชีพระยะสั้นให้กับประชาชนทั่วไป เพื่อให้ประชาชนได้นำไปต่อยอดอาชีพเดิม สร้างอาชีพใหม่ เพิ่มรายได้ มีคุณภาพชีวิตที่ดี ต่อยอดภูมิปัญญาท้องถิ่น สร้างมูลค่าเพิ่มและพัฒนาสู่วิสาหกิจชุมชนที่รองรับกับการเปลี่ยนแปลงของประเทศ
			 ศธ. ได้มีการดำเนินการต่าง ๆ เช่น
			          1. สำนักงานคณะกรรมการการศึกษาขั้นพื้นฐาน มีโครงการอบรมเชิงปฏิบัติการส่งเสริมการเรียนรู้ปัญญาประดิษฐ์เพื่อสร้างสรรค์นวัตกรรมอุตสาหกรรมอัจฉริยะให้กับผู้เรียนระดับมัธยมศึกษา โดยดำเนินการกับโรงเรียนขนาดใหญ่พิเศษของภูมิภาค ซึ่งเป็นโรงเรียนคุณภาพพิเศษ จำนวน 12 โรงเรียน ให้เป็นโรงเรียนนำร่องเพื่อให้ผู้เรียนบูรณาการความรู้ด้านวิศวกรรมศาสตร์ เครื่องจักรกล คอมพิวเตอร์และทักษะการคิดวิเคราะห์ ความคิดสร้างสรรค์ ในการออกแบบนวัตกรรมที่เอื้อการดำรงชีวิต และสามารถต่อยอดสู่การศึกษาต่อและการประกอบอาชีพในอนาคต
			          2. สำนักงานส่งเสริมการศึกษานอกระบบและการศึกษาตามอัธยาศัยได้ดำเนินการจัดการศึกษาให้กับประชาชนกลุ่มผู้สูงอายุ เพื่อเสริมสร้างการมีสุขภาวะที่ดี มีงานทำ  มีรายได้ โดยได้จัดทำโครงการ “การจัดและส่งเสริมการจัดการศึกษาตลอดชีวิตเพื่อคงสมรรถนะทางกาย จิต และสมองของผู้สูงอายุ” ในรูปแบบกิจกรรมพัฒนาทักษะชีวิตใน 5 มิติ ได้แก่ มิติสุขภาพ มิติเศรษฐกิจ มิติสภาพแวดล้อม มิติสังคม  และมิติเทคโนโลยีและนวัตกรรม
			 รง. โดยกรมพัฒนาฝีมือแรงงาน มีนโยบายในการส่งเสริมการจัดการศึกษา พัฒนาทักษะทางอาชีพและส่งเสริมการมีงานทำ โดยเน้นพัฒนาทักษะอาชีพให้แก่นักเรียนนักศึกษา ก่อนเข้าสู่ตลาดแรงงานให้เป็นแรงงานฝีมือ เป็นการสร้างความมั่นคง              ด้านอาชีพ สร้างรายได้และมีงานทำ ตลอดจนพัฒนาคุณภาพชีวิตที่ดี และเพิ่มขีดความสามารถในการแข่งขันของประเทศ รวมทั้งได้ขับเคลื่อนการดำเนินงานผ่านคณะกรรมการพัฒนาแรงงานและประสานงานการฝึกอาชีพแห่งชาติ และคณะกรรมการพัฒนาแรงงานและประสานงานการฝึกอาชีพจังหวัด



 
 
 
12. เรื่อง รายงานความก้าวหน้าการดำเนินการพัฒนายกระดับคุณภาพโรงเรียนมัธยมศึกษาให้เป็นโรงเรียนวิทยาศาสตร์จุฬาภรณราชวิทยาลัย
                   คณะรัฐมนตรีรับทราบตามที่กระทรวงศึกษาธิการ (ศธ.) เสนอ รายงานความก้าวหน้าการดำเนินการและการพัฒนายกระดับคุณภาพโรงเรียนมัธยมศึกษาให้เป็นโรงเรียนวิทยาศาสตร์จุฬาภรณราชวิทยาลัย (จ.ภ.)*                  6  แห่ง ดังนี้
                    เรื่องเดิม
                   คณะรัฐมนตรีมีมติ (5 ตุลาคม 2564) เห็นชอบในหลักการพัฒนายกระดับคุณภาพโรงเรียนมัธยมศึกษาให้เป็น จ.ภ. ประจำเขตตรวจราชการ จำนวน 6 แห่ง (ประกอบด้วย จ.ภ. ประจำเขตตรวจราชการที่ 3, 9, 12, 14, 15 และ 18) และให้ปรับปรุงแก้ไขจังหวัดเขตพื้นที่บริการ จ.ภ. ให้มีความเหมาะสมสอดคล้องกับจำนวนโรงเรียนและบริบทเชิงพื้นที่ ภูมิศาสตร์ ภูมิสังคม ระบบราชการ และเกิดประสิทธิภาพสูงสุดในการดำเนินการ โดยมีระยะเวลาดำเนินการ 5 ปี (ปีงบประมาณ พ.ศ. 2565-2569)  ภายในกรอบวงเงิน 3,275.96 ล้านบาท โดยค่าใช้จ่ายในปีงบประมาณ พ.ศ. 2565 จำนวน 443.40 ล้านบาท ให้ ศธ. พิจารณาจัดลำดับความสำคัญตามขั้นตอนและกิจกรรมการดำเนินงาน การเตรียมความพร้อมของ จ.ภ. แห่งใหม่ โดยใช้จ่ายจากงบประมาณรายจ่ายประจำปี เมื่อพระราชบัญญัติงบประมาณรายจ่ายประจำปีงบประมาณ พ.ศ. 2565 มีผลใช้บังคับ และหากมีความจำเป็นที่จะต้องใช้จ่ายนอกเหนือจากแผนการปฏิบัติงานและแผนการใช้จ่ายงบประมาณที่กำหนดไว้ ให้ดำเนินการตามระเบียบว่าด้วยการบริหารงบประมาณ พ.ศ. 2562 ในการปรับแผนฯ สำหรับเป็นค่าใช้จ่ายที่จำเป็นตามขั้นตอนต่อไป สำหรับค่าใช้จ่ายปีงบประมาณ พ.ศ. 2566-2569 จำนวน 2,832.56 ล้านบาท ให้จัดทำแผนการปฏิบัติงานและแผนการใช้จ่ายงบประมาณเพื่อเสนอขอตั้งงบประมาณรายจ่ายประจำปีตามความจำเป็น ประหยัด เหมาะสม และสอดคล้องกับสถานการณ์ในช่วงเวลาดังกล่าว ตามความเห็นของสำนักงบประมาณ
                    สาระสำคัญ
                   ศธ. รายงานว่า ศธ. โดยสำนักงานคณะกรรมการการศึกษาขั้นฟื้นฐาน (สพฐ.) ได้ดำเนินการตามมติคณะรัฐมนตรี (5 ตุลาคม 2564) ดังนี้
                   1. จัดทำแนวทางการพัฒนาจัดตั้ง จ.ภ. จำนวน 6 แห่ง (คณะกรรมการพัฒนา จ.ภ. และคณะกรรมการการศึกษาขั้นพื้นฐานมีมติรับทราบแล้ว) โดยพัฒนาและใช้พื้นที่โรงเรียนมัธยมศึกษาเดิม จำนวน 4 แห่ง และพัฒนาจัดตั้งบนพื้นที่ที่ได้รับจัดสรรใหม่จำนวน 2 แห่ง ควบคู่ไปกับการพัฒนายกระดับคุณภาพการศึกษาโรงเรียนมัธยมศึกษาในการขยายองค์ความรู้และประสบการณ์ในการจัดการเรียนการสอนของ จ.ภ. ตามภารกิจการเป็นโรงเรียนศูนย์การพัฒนาวิทยาศาสตร์ศึกษาในส่วนภูมิภาค โดยกำหนดพื้นที่จังหวัดสำหรับการจัดตั้ง จ.ภ. จำนวน 6 แห่ง ในพื้นที่เขตตรวจราชการ 6 เขตตรวจฯ ที่ยังไม่มี จ.ภ. ตั้งอยู่ สอดคล้องกับพื้นที่เขตตรวจราชการของสำนักนายกรัฐมนตรี (นร.) ที่กำหนดไว้ ตามคำสั่ง นร. ที่ 221/2561 เรื่อง กำหนดพื้นที่การตรวจราชการของผู้ตรวจราชการ จำนวน 18 เขตตรวจฯ ดังนี้




เขตตรวจฯ ที่
จังหวัดตามเขตตรวจฯ
จ.ภ.ประจำเขตตรวจฯ
พื้นที่จัดตั้งโรงเรียน
ขนาดพื้นที่


 พื้นที่โรงเรียนมัธยมศึกษาเดิม จำนวน 4 แห่ง


3
กาญจนบุรี ราชบุรี และสุพรรณบุรี
จ.ภ. สุพรรณบุรี
			 
โรงเรียนหนองวัลย์เปรียงวิทยา
			ตำบลทุ่งคอก อำเภอสองพี่น้อง
			จังหวัดสุพรรณบุรี
71 ไร่ 1 งาน
			88.8 ตารางวา
			 


12
กาฬสินธุ์ ขอนแก่น มหาสารคาม และร้อยเอ็ด
จ.ภ. กาฬสินธุ์
			 
โรงเรียนโคกศรีเมือง ตำบลดงลิง
			อำเภอกมลาไสย จังหวัดกาฬสินธุ์
131 ไร่ 1 งาน
			6 ตารางวา


14
ยโสธร ศรีสะเกษ
			อำนาจเจริญ
			และอุบลราชธานี
จ.ภ. อุบลราชธานี
			 
โรงเรียนอุบลราชธานีศรีวนาลัย
			ตำบลกระโสบ อำเภอเมือง
			อุบลราชธานี จังหวัดอุบลราชธานี
175 ไร่
			44 ตารางวา
			 


15
เชียงใหม่ แม่ฮ่องสอน
			ลำปาง และลำพูน
จ.ภ. ลำปาง
			 
โรงเรียนแม่ทะประชาสามัคคี
			ตำบลดอนไฟ อำเภอแม่ทะ
			จังหวัดลำปาง
62 ไร่ 3 งาน
			79 ตารางวา
			 


 พื้นที่ที่ได้รับจัดสรรใหม่ จำนวน 2 แห่ง 


9
จันทบุรี ตราด นครนายก ปราจีนบุรี และสระแก้ว
จ.ภ. สระแก้ว
			 
พื้นที่ที่ได้รับการจัดสรรใหม่
			ตำบลวัฒนานคร อำเภอวัฒนานคร จังหวัดสระแก้ว
77 ไร่
			55 ตารางวา
			 


18
กำแพงเพชร นครสวรรค์ พิจิตร และอุทัยธานี
จ.ภ. กำแพงเพชร
			 
พื้นที่ที่ได้รับการจัดสรรใหม่
			ตำบลหนองปลิง อำเภอเมือง
			กำแพงเพชร จังหวัดกำแพงเพชร
89 ไร่ 1 งาน
			14 ตารางวา



­­­หมายเหตุ : ปัจจุบันมี จ.ภ. จำนวน 12 แห่ง ที่สอดคล้องกับพื้นที่ในเขตตรวจฯ ของ นร. และเพิ่มใหม่อีก 6 แห่งดังกล่าว รวมมี จ.ภ. ทั้งหมด 18 แห่ง กระจายอยู่ในภูมิภาคต่าง ๆ ทั่วประเทศ
                   2. ปรับปรุงเขตพื้นที่บริการของ จ.ก. จากเดิมที่มีพื้นที่รับนักเรียนจำนวน 7-8 จังหวัดต่อหนึ่งโรงเรียน ให้มีจำนวนเล็กลงเพื่อให้การเข้าถึงโอกาสของนักเรียนในจังหวัดต่าง ๆ มีการกระจายอย่างทั่วถึง เป็นจำนวน 4-5 จังหวัดต่อหนึ่งโรงเรียน
                   3. ศธ. ได้มีประกาศ ศธ. เรื่อง ตั้ง จ.ภ. กาฬสินธุ์ กำแพงเพชร ลำปาง สระแก้ว สุพรรณบุรี และอุบลราชธานี ประกาศ ณ วันที่ 2 กุมภาพันธ์ 2566 เป็นสถานศึกษาที่มีการจัดการศึกษาขั้นพื้นฐานสำหรับบุคคลที่มีความสามารถพิเศษในสังกัด สพฐ. ตั้งแต่ชั้นมัธยมศึกษาปีที่ 1-6 รับนักเรียนประเภทประจำ โดยมีเขตพื้นที่บริการ
ตามที่ สพฐ. กำหนด และให้สถานศึกษานี้มีฐานะเป็นนิติบุคคล ตามมาตรา 35 แห่งพระราชบัญญัติระเบียบบริหารราชการกระทรวงศึกษาธิการ พ.ศ. 2546 มีอำนาจหน้าที่ตามที่กฎหมายบัญญัติไว้
                   4. ในปีงบประมาณ พ.ศ. 2566 สพฐ. ได้รับการจัดสรรงบประมาณของปีงบประมาณ  พ.ศ. 2566 จากแผนงานพื้นฐานด้านการพัฒนาและเสริมสร้างศักยภาพทรัพยากรมนุษย์ ผลผลิตเด็กผู้มีความสามารถพิเศษด้านการพัฒนาศักยภาพ กิจกรรมหลักการยกระดับคุณภาพโรงเรียนมัธยมศึกษาให้เป็น จ.ภ. รวมวงเงินงบประมาณทั้งสิ้นจำนวน 215.64 ล้านบาท เพื่อดำเนินการพัฒนาจัดตั้ง จ.ภ. ตลอดจนโครงสร้างพื้นฐานที่มีความจำเป็นต้องเตรียมพร้อมสำหรับการจัดการเรียนการสอน 
____________________
*สมเด็จพระเจ้าน้องนางเธอ เจ้าฟ้าจุฬาภรณวลัยลักษณ์อัครราชกุมารี กรมพระศรีสวางควัฒน วรขัตติยราชนารี ได้พระราชทานนามย่อโรงเรียนวิทยาศาสตร์จุฬาภรณราชริทยาลัยว่า “จ.ภ.”
 
13. เรื่อง  ขอรับการจัดสรรงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น (กระทรวงพลังงาน) 
                   คณะรัฐมนตรีมีมติอนุมัติงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น ภายในกรอบวงเงิน 10,464 ล้านบาท โดยเบิกจ่ายจากงบเงินอุดหนุน ประเภทเงินอุดหนุนทั่วไป สำหรับดำเนินมาตรการในช่วงเดือนพฤษภาคม 2566 ถึงเดือนสิงหาคม 2566  สำหรับเป็นค่าใช้จ่ายมาตรการเพื่อบรรเทาผลกระทบต่อประชาชนจากสถานการณ์ราคาพลังงาน โดยให้ส่วนลดค่าไฟฟ้าแบบขั้นบันไดแก่ผู้ใช้ไฟฟ้าบ้านอยู่อาศัยที่ใช้ไฟฟ้าไม่เกิน 300 หน่วยต่อเดือนและส่วนลดค่าไฟฟ้าสำหรับงวดเดือนพฤษภาคม 2566 จำนวน 150 บาทต่อรายซึ่งเป็นผู้ใช้ไฟฟ้าประเภทบ้านอยู่อาศัยที่ใช้ไฟฟ้า ไม่เกิน 500 หน่วยต่อเดือน เพื่อเป็นการลดภาระค่าครองชีพของประชาชน โดยแบ่งสัดส่วนการขอจัดสรรงบประมาณสำหรับการไฟฟ้าฝ่ายผลิตแห่งประเทศไทยและกิจการไฟฟ้าสวัสดิการสัมปทานกองทัพเรือ จำนวน 35.70  ล้านบาท และการไฟฟ้านครหลวงและการไฟฟ้าส่วนภูมิภาค จำนวน 10,428.30 ล้านบาท ตามที่กระทรวงพลังงานเสนอ และให้ดำเนินการได้เมื่อ กกต. เห็นชอบ
                   สาระสำคัญ 
                   กระทรวงพลังงานเสนอรายละเอียดที่เกี่ยวข้องเพื่อประกอบการพิจารณาขอจัดสรรงบประมาณรายจ่ายประจำปี พ.ศ 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น สำหรับดำเนินมาตรการให้ส่วนลดค่าไฟฟ้า สำหรับผู้ใช้ไฟฟ้าประเภทบ้านอยู่อาศัยที่ใช้ไฟฟ้าไม่เกิน 500 หน่วยต่อเดือนสำหรับงวดเดือนพฤษภาคมถึงเดือนสิงหาคม 2566 โดยมีรายละเอียด ดังนี้
                   1. มาตรการช่วยเหลือประชาชนที่ได้รับผลกระทบจากสถานการณ์ราคาพลังงานโลกสูงขึ้น  เป็นมาตรการต่อเนื่องของกระทรวงพลังงานที่ได้ดำเนินการอยู่ในช่วงเดือนมกราคมถึงเมษายน 2566 เพื่อลดผลกระทบจากสถานการณ์การระบาดของโรคติดเชื้อไวรัสโคโรนา 2019 และกระตุ้นเศรษฐกิจของประเทศ รวมถึงสถานการณ์ราคพลังงานโลกที่เพิ่มสูงขึ้นอย่างต่อเนื่องจากสถานการณ์ขัดแย้งในภูมิภาคยุโรป แม้ราคาพลังงานโลกเริ่มมีการปรับตัวลดลงจากช่วงปี 2565 แต่ด้วยอัตราแลกเปลี่ยนเงินบาทที่อ่อนค่าลง ประกอบกับแหล่งก๊าซธรรมชาติจาก   อ่าวไทยอยู่ในช่วงเปลี่ยนผ่านสัมปทาน ทำให้ราคาเชื้อเพลิงในการผลิตไฟฟ้าโดยรวมยังคงสูงอยู่ โดยมีแนวทางช่วยเหลือค่าไฟฟ้าแก่ผู้ใช้ไฟฟ้าประเภทบ้านอยู่อาศัยที่ใช้ไฟฟ้าไม่เกิน 300 หน่วยต่อเดือน โดยให้ส่วนลดแบบขั้นบันไดแก่ผู้ใช้ไฟฟ้าบ้านอยู่อาศัยในพื้นที่ของการไฟฟ้านครหลวงและการไฟฟ้าส่วนภูมิภาค รามทั้งผู้ใช้ไฟฟ้าประเภทบ้านอยู่อาศัยที่เป็นผู้ใช้ไฟฟ้ารายย่อยของการไฟฟ้าฝ่ายผลิตแห่งประเทศไทย และผู้ใช้ไฟฟ้าในพื้นที่บริการของกิจการไฟฟ้าสวัสดิการสัมปทานกองทัพเรือ สำหรับงวดเดือนพฤษภาคมถึงสิงหาคม 2566 (4 เดือน) โดยกำหนดให้เป็นส่วนลดค่าไฟฟ้าก่อนการคำนวณภาษีมูลค่าเพิ่ม ซึ่งลักษณะการช่วยเหลือเป็นการ (1) ให้ส่วนลดค่าไฟฟ้า จำนวน 96.88 สตางค์ต่อหน่วย  สำหรับผู้ใช้ไฟฟ้าไม่เกิน 150 หน่วยต่อเดือน ทำให้ผลต่างระหว่างค่าไฟฟ้าโดยอัตโนมัติ (Ft) เรียกเก็บและส่วนลดค่าไฟฟ้าอยู่ที่ 1.39 สตางค์ต่อหน่วย และ (2) ให้ส่วนลดค่าไฟฟ้า จำนวน 71.88 สตางค์ต่อหน่วย สำหรับผู้ใช้ไฟฟ้าไม่เกิน 151-300 หน่วยต่อเดือน ทำให้ผลต่างระหว่างค่าไฟฟ้าโดยอัตโนมัติ (Ft) เรียกเก็บและส่วนลดค่าไฟฟ้าอยู่ที่ 26.39 สตางค์ต่อหน่วย ทั้งนี้ คาดว่าจะมีผู้ได้รับการช่วยเหลือรวมทั้งสิ้นประมาณ
18.36 ล้านราย ใช้งบประมาณรวมในกรอบไม่เกิน 7,602 ล้านบาท จากงบประมาณรายจ่ายประจำปีงบประมาณ   พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น
                   2. มาตรการช่วยเหลือประชาชนระยะเร่งด่วน เป็นมาตรการช่วยเหลือประชาชนในส่วนของค่าไฟฟ้า ซึ่งได้รับผลกระทบจากต้นทุนราคาเชื้อเพลิงในการผลิตไฟฟ้าเพิ่มสูงขึ้น และสภาพภูมิอากาศของประเทศไทยที่สูงกว่า 40 องศาเซลเซียส ในหลายพื้นที่ของประเทศ ส่งผลให้เกิดความต้องการใช้ไฟฟ้าเพิ่มขึ้นร้อยละ 6 โดยให้ส่วนลดแก่ผู้ใช้ไฟฟ้าบ้านอยู่อาศัยในพื้นที่ของการไฟฟ้านครหลวงและการไฟฟ้าส่วนภูมิภาค รวมทั้งผู้ใช้ไฟฟ้าประเภทบ้านอยู่อาศัยที่เป็นผู้ใช้ไฟฟ้ารายย่อยของการไฟฟ้าฝ่ายผลิตแห่งประเทศไทยและผู้ใช้ไฟฟ้าในพื้นที่บริการของกิจการไฟฟ้าสวัสดิการสัมปทานกองทัพเรือ จำนวน 150 บาทต่อรายโดยกำหนดให้เป็นส่วนลดค่าไฟฟ้าก่อนการคำนวณภาษีมูลค่าเพิ่ม ในรอบบิลเดือนพฤษภาคม 2566 ซึ่งเป็นช่วงเดือนที่มีสถิติความต้องการไฟฟ้าสูงสุดของประเทศและจะเริ่มลดลงในเดือนมิถุนายน ทั้งนี้ เพื่อเป็นการลดภาระค่าครองชีพของประชาชนซึ่งผู้ใช้ไฟฟ้าประเภทบ้านอยู่อาศัยที่ใช้ไฟฟ้า ไม่เกิน 500  หน่วยต่อเดือน จำนวนประมาณ 23.40 ล้านราย โดยใช้งบประมาณรวมในกรอบไม่เกิน 3,510 ล้านบาท จากงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น
                   ทั้งนี้ กระทรวงพลังงาน ได้พิจารณาสมมติฐานการคำนวณอัตราค่าไฟฟ้างวดเดือนพฤษภาคมถึงเดือนสิงหาคม 2566 โดยยังคงมีอัตราค่าไฟฟ้าเรียกเก็บในระดับที่ค่อนข้างสูง แม้ว่าคณะกรรมการกำกับกิจการพลังงานจะพิจารณาทบทวนค่าไฟฟ้าตามสูตรการปรับอัตราค่าไฟฟ้าโดยอัตโนมัติ (Ft) เพื่อให้สะท้อนสภาวการณ์ปัจจุบันแล้วก็ตาม (ใกล้เคียงกับงวดเดือนมกราคมถึงเดือนเมษายน 2566 จากเดิมที่ 4.72 บาทต่อหน่วย เป็น 4.70บาทต่อหน่วย) โดยมีค่าไฟฟ้าโดยอัตนมัติ (Ft) ลดลงเดิมที่ 93.23 สตางค์ต่อหน่วยเป็น 91.19 สตางค์ต่อหน่วย เนื่องจากค่าเงินบาทที่อ่อนค่าลงจาก 33.23 บาทต่อเหรียญสหรัฐ เป็น 35 บาทต่อเหรียญสหรัฐ ส่งผลให้ค่าไฟฟ้าโดยอัตโนมัติ (Ft) ลดลงเพียงเล็กน้อย แม้ว่าวิกฤติราคาพลังงานโลกจะเริ่มผ่อนคลายลง กระทรวงพลังงานจึงเห็นสมควรที่จะคงมาตรการช่วยเหลือค่าไฟฟ้าเพื่อบรรเทาผลกระทบต่อประชาชนที่ได้รับผลกระทบจากสถานการณ์ราคาพลังงาน สำหรับผู้ใช้ไฟฟ้าประเภทบ้านอยู่อาศัยที่ใช้ไฟฟ้าไม่เกิน 300 หน่วยต่อเดือน ในงวดเดือนพฤษภาคม ถึงเดือนสิงหาคม 2566 ต่อไป อีกทั้งปัจจุบันอุณหภูมิโดยเฉลี่ยหลายภูมิภาคทั่วประเทศไทยสูงกว่า 40 องศาเซลเชียส ส่งผลให้เกิดความต้องการไฟฟ้าสูงสุดซึ่งทำลายสถิติติดต่อกันหลายวัน โดยเมื่อวันที่ 21 เมษายน 2566 เวลา 14.56 น. เกิดความต้องการไฟฟ้าสูงสุดของระบบไฟฟ้าที่ 33,384.7 เมกะวัตต์ ส่งผลให้ประชาชนผู้ใช้ไฟฟ้าประเภทบ้านอยู่อาศัยใช้ไฟฟ้าในอัตราสูงขึ้นมาก โดยเพิ่มขึ้นกว่าช่วงเวลาเดียวกันของปี 2565 ประมาณร้อยละ 6 จึงเห็นควรกำหนดมาตรการช่วยเหลือประชาชนระยะเร่งด่วน เป็นมาตรการช่วยเหลือประชาชนในส่วนของค่าไฟฟ้าสำหรับงวดเดือนพฤษภาคม 2566 จำนวน 150 บาทต่อราย เพื่อเป็นการลดภาระค่าครองชีพของประซาชนซึ่งผู้ใช้ไฟฟ้าประเภทบ้านอยู่อาศัยที่ใช้ไฟฟ้า ไม่เกิน 500  หน่วยต่อเดือน
                   แผนปฏิบัติงานและแผนการใช้จ่ายงบประมาณที่ขอจัดสรร
                   1. การกำหนดสิทธิและวงเงินงบประมาณ
                             (1) มาตรการช่วยเหลือประชาชนที่ได้รับผลกระทบจากสถานการณ์ราคาพลังงานเป็นมาตรการต่อเนื่องของกระทรวงพลังงานที่ได้ดำเนินการอยู่ในช่วงเดือนมกราคมถึงเมษายน 2566
          สำหรับผู้ใช้ไฟฟ้าประเภทบ้านอยู่อาศัยที่เป็นผู้ใช้ไฟฟ้าในพื้นที่ของการไฟฟ้านครหลวง การไฟฟ้าส่วนภูมิภาค รวมทั้งผู้ใช้ไฟฟ้าบ้านอยู่อาศัยที่เป็นผู้ใช้ไฟฟ้ารายย่อยของการไฟฟ้าฝ่ายผลิตแห่งประเทศไทย และผู้ใช้ไฟฟ้าในพื้นที่บริการของกิจการไฟฟ้าสวัสดิการสัมปทานกองทัพเรือ โดยเป็นมาตรการช่วยเหลือในส่วนของการให้ส่วนลดค่าไฟฟ้าแบบขั้นบันได เป็นเวลา 4 เดือน สำหรับค่าไฟฟ้าประจำเดือนพฤษภาคม 2566 จนถึงเดือนสิงหาคม 2566 โดยกำหนดให้เป็นส่วนลดค่าไฟฟ้าก่อนการคำนวณภาษีมูลค่าเพิ่ม วงเงินประมาณ 6,954 ล้านบาท โดยมีรายละเอียด ดังนี้



ผู้ใช้ไฟฟ้าบ้านอยู่อาศัย
			(ค่าไฟฟ้าโดยอัตโนมัติ (Ft) รอบเดือนพฤษภาคมถึงสิงหาคม 2566 = 91.19 สตางค์ต่อหน่วย)
ส่วนลดค่าไฟฟ้า
			(สตางค์ต่อหน่วย)
ผลต่างค่าไฟฟ้าโดยอัตโนมัติ (Ft) เรียกเก็บ และส่วนลด
			(สตางค์ต่อหน่วย)
			 


1 - 150 หน่วย
89.80
1.39


151 - 300 หน่วย
64.80
26.39


301 หน่วย ขึ้นไป
-
91.19


การประเมินมาตรการช่วยเหลือผู้ใช้ไฟฟ้าบ้านอยู่อาศัย สำหรับค่าไฟฟ้าประจำเดือนพฤษภาคมถึงสิงหาคม 2566


งบประมาณที่ใช้สำหรับการไฟฟ้านครหลวงและการไฟฟ้าส่วนภูมิภาค
6,924 ล้านบาท (1,731.00 ล้านบาทต่อเดือน)


งบประมาณที่ใช้สำหรับผู้ใช้ไฟฟ้าทั่วประเทศ*
6,954 ล้านบาท (1,738.50 ล้านบาทต่อเดือน)


ผู้ใช้ไฟฟ้าได้รับประโยชน์
18.32 ล้านราย (78.42% ของบ้านอยู่อาศัยทั้งหมด)



หมายเหตุ:  *รวมงบประมาณสำหรับผู้ใช้ไฟฟ้าบ้านอยู่อาศัยซึ่งเป็นผู้ใช้ไฟฟ้ารายย่อยของการไฟฟ้าฝ่ายผลิตแห่งประเทศไทยและผู้ใช้ไฟฟ้าของกิจการไฟฟ้าสวัสดิการสัมปทานกองทัพเรือ จำนวน 30 ล้านบาท (7.50 ล้านบาทต่อเดือน)
                             (2) มาตรการช่วยเหลือประชาชนระยะเร่งด่วน เป็นมาตรการช่วยเหลือประชาชนในส่วนของค่าไฟฟ้า
                                      สำหรับผู้ใช้ไฟฟ้าประเภทบ้านอยู่อาศัยที่เป็นผู้ใช้ไฟฟ้าในพื้นที่ของการไฟฟ้านครหลวง การไฟฟ้าส่วนภูมิภาค รวมทั้งผู้ใช้ไฟฟ้าประเภทบ้านอยู่อาศัยที่เป็นผู้ใช้ไฟฟ้ารายย่อยของการไฟฟ้าฝ่ายผลิตแห่งประเทศไทย และผู้ใช้ไฟฟ้าในพื้นที่บริการของกิจการไฟฟ้าสวัสดิการสัมปทานกองทัพเรือ โดยเป็นการลดค่าไฟฟ้าในรอบบิลเดือนพฤษภาคม 2566 จำนวน 150 บาทต่อราย จำนวนประมาณ 23.40 ล้านราย ใช้งบประมาณรวมในกรอบไม่เกิน 3,510 ล้านบาท โดยกำหนดให้เป็นส่วนลดค่าไฟฟ้าก่อนการคำนวณภาษีมูลค่าเพิ่ม
                   ทั้งนี้ มาตรการที่กระทรวงพลังงานนำเสนอทั้ง 2 มาตรการดังกล่าวข้างต้น เป็นการดำเนินการตามรัฐธรรมนูญมาตรา 169 (3) ที่กำหนดให้ไม่กระทำการอันมีผลเป็นการอนุมัติให้ใช้จ่ายงบประมาณสำรองจ่ายเพื่อกรณีฉุกเฉินหรือจำเป็น เว้นแต่จะได้รับความเห็นชอบจากคณะกรรมการการเลือกตั้งก่อน รวมทั้งเป็นไปเพื่อรักษาความมั่นคงทางเศรษฐกิจของประเทศ และช่วยบรรเทาภาระค่าไฟฟ้าของประชาชน
 



ต่างประเทศ



14. เรื่อง ผลการประชุมรัฐมนตรีว่าการกระทรวงการคลังและผู้ว่าการธนาคารกลางอาเซียน ครั้งที่ 9 และการประชุมอื่น ๆ ที่เกี่ยวข้อง 
                   คณะรัฐมนตรีรับทราบตามที่กระทรวงการคลัง (กค.) เสนอผลการประชุมรัฐมนตรีว่าการกระทรวงการคลังและผู้ว่าการธนาคารกลางอาเซียน (ASEAN Finance Ministers’ and Central Bank Governors’ Meeting: AFMGM) ครั้งที่ 9 และการประชุมอื่น ๆ ที่เกี่ยวข้อง ระหว่างวันที่ 28-31 มีนาคม 2566 ณ สาธารณรัฐอินโดนีเซีย โดยมีรัฐมนตรีว่าการกระทรวงการคลังเป็นหัวหน้าคณะผู้แทนไทยเข้าร่วมประชุม [คณะรัฐมนตรีมีมติ (18 เมษายน 2566) เห็นชอบร่างแถลงการณ์ร่วมการประชุม AFMGF ครั้งที่ 9 และอนุมัติให้รัฐมนตรีว่าการกระทรวงการคลังหรือผู้แทนที่ได้รับมอบหมายจากรัฐมนตรีว่าการกระทรวงการคลังร่วมรับรองร่างแถลงการณ์ร่วมฯ] สรุปสาระสำคัญได้ ดังนี้
                   1. การประชุมรัฐมนตรีว่าการกระทรวงการคลังอาเซียน (ASEAN Finance Ministers’ Meeting: AFMM) ครั้งที่ 27 ที่ประชุมฯ ได้ติดตามความคืบหน้าของความร่วมมือทางการเงินอาเซียน ได้แก่ ด้านศุลกากร ภาษีอากร การประกันภัย การระดมทุน เพื่อโครงสร้างพื้นฐาน การพัฒนาตลาดทุน และการบริหารความเสี่ยงและการประกันภัยเพื่อรองรับความเสี่ยงจากภัยพิบัติ โดยมีประเด็นหารือที่สำคัญ ได้แก่ (1) การปรับทิศทางการดำเนินงานไปสู่การลงทุนในโครงการสีเขียวเพิ่มขึ้นและการพิจารณาเพิ่มทุนมูลค่า 100 ล้านดอลลาร์สหรัฐ ของกองทุนเพื่อพัฒนาโครงสร้างพื้นฐานในภูมิภาคอาเซียน1 (2) การขยายขอบเขตของคณะกรรมการร่วมด้านการบริหารความเสี่ยงทางการเงินและการประกันภัยด้านภัยพิบัติของอาเซียนให้ครอบคลุมเรื่องโรคระบาด (3) การผลักดันการเลกเปลี่ยนหนังสือรับรองถิ่นกำเนิดสินค้าอิเล็กทรอนิกส์ผ่านระบบการเชื่อมโยงข้อมูลอิเล็กทรอนิกส์ ณ จุดเดียวของอาเซียนอย่างเต็มรูปแบบ (4) ความร่วมมือระหว่างหน่วยงานด้านการเงินการคลังและหน่วยงานสาธารณสุข ซึ่งอยู่ระหว่างประเมินความต้องการเงินทุนและกลไกระดมทุนระดับภูมิภาคและระหว่างประเทศเพื่อการป้องกัน เตรียมความพร้อมและรับมือกับโรคระบาดรวมทั้งความเป็นไปได้ในการจัดตั้งกองทุนระดับภูมิภาค และ (5) ความร่วมมือด้านความมั่นคงทางอาหาร
                   2. การประชุม AFMGM ครั้งที่ 9 สรุปได้ ดังนี้
                             2.1 รัฐมนตรีว่าการกระทรวงการคลังและผู้ว่าการธนาคารกลางอาเซียนได้หารือเกี่ยวกับภาพรวมเศรษฐกิจภูมิภาคและเศรษฐกิจโลกกับสถาบันการเงินระหว่างประเทศ เช่น กองทุนการเงินระหว่างประเทศ สำนักงานวิจัยเศรษฐกิจมหภาคของภูมิภาคอาเซียน+3 คณะกรรมการดูแลเสถียรภาพทางการเงิน และธนาคารพัฒนาเอเชีย (Asian Development Bank ADB) โดยสถาบันการเงินระหว่างประเทศระบุว่า ในปี 2566 เป็นปีที่ท้าทายเนื่องจากยังมีแรงกดดันของอัตราเงินเฟ้อและความเสี่ยงจากสถานการณ์สหพันธรัฐรัสเซีย-ยูเครน ส่วนอัตราเงินเฟ้อได้ผ่านจุดสูงสุดไปแล้วและจะเริ่มปรับตัวลดลงในปี 2567 ทั้งนี้ ได้เสนอแนะให้มีการรักษาสมดุลระหว่างการขยายตัวทางเศรษฐกิจกับการรักษาระดับเงินเฟ้อ
                             2.2 ที่ประชุมฯ รับทราบประเด็นสำคัญที่อินโดนีเซียในฐานะประธานอาเซียนต้องการผลักดันให้สำเร็จภายในปี 2566 ใน 3 ด้าน ได้แก่ (1) ด้านการฟื้นฟูและการสร้างใหม่ (2) ด้านเศรษฐกิจดิจิทัล และ (3) ด้านความยั่งยืน และได้มีการหารือเพิ่มเติมเกี่ยวกับการส่งเสริมการทำธุรกรรมด้วยสกุลเงินท้องถิ่นและการชำระเงินข้ามพรมแดนโดยได้จัดตั้งคณะทำงานเพื่อศึกษาความเป็นไปได้ในการจัดทำกลไกการชำระเงินสกุลท้องถิ่น รวมทั้งมีการติดตามความคืบหน้าการดำเนินการในสาขาต่าง ๆ ภายใต้แผนงานการรวมกลุ่มด้านการเงินของอาเซียนและความร่วมมือด้านการเงินเพื่อความยั่งยืนอาเซียน นอกจากนี้ที่ประชุมฯ ได้รับทราบข้อเสนอของอินโดนีเซียในการพัฒนากระบวนงานของ AFMGM ได้แก่ (1) การจัดการประชุม AFMGM จำนวน 2 ครั้งต่อปี และ (2) การพิจารณาปรับปรุงบริบทของคณะทำงานต่าง ๆ เพื่อให้เหมาะสมกับสถานการณ์ปัจจุบัน โดยเสนอให้จัดตั้งคณะทำงานเฉพาะกิจเพื่อศึกษาแนวทางการดำเนินการ ทั้งนี้ รัฐมนตรีว่าการกระทรวงการคลังได้สนับสนุนการผลักดันการใช้เงินสกุลท้องถิ่นในการชำระค่าสินค้าและการลงทุนและการชำระเงินข้ามพรมแดน รวมทั้งได้เสนอให้คณะทำงานเพื่อพัฒนาตลาดทุนพิจารณาเรื่องสินทรัพย์ดิจิทัลเป็นประเด็นหารือในคณะทำงาน
                             ในการนี้ รัฐมนตรีว่าการกระทรวงการคลังได้แจ้งต่อที่ประชุมว่าประเทศไทยเห็นด้วยกับร่างแถลงการณ์ร่วมฯ แต่จะสามารถรับรองร่างแถลงการณ์ร่วมฯ ได้ก็ต่อเมื่อดำเนินการตามกระบวนการภายในแล้วเสร็จ2 ทั้งนี้ ร่างแถลงการณ์ร่วมฯ ซึ่งที่ประชุมฯ ได้มีการรับรองไปแล้ว นั้น มีการปรับเปลี่ยนจากร่างแถลงการณ์ร่วมฯ ที่ได้นำเสนอคณะรัฐมนตรีพิจารณาในส่วนที่ไม่ใช่สาระสำคัญและไม่ขัดกับหลักการของร่างแถลงการณ์ร่วมฯ     เดิม โดยสมาชิกอาเซียนทุกประเทศรวมถึงไทยจะได้รับประโยชน์จากการปรับปรุงให้สาระสำคัญมีความชัดเจน กระชับ ครอบคลุมประเด็นที่ได้หารือ และสะท้อนถึงความต้องการของสมาชิกมากขึ้น เช่น การกำหนดกลยุทธ์ในการจัดการผลกระทบจากโควิด-19 การเพิ่มรายละเอียดเกี่ยวกับวิธีการจัดตั้งกลไกทางการเงินระดับภูมิภาค การอำนวยความสะดวกให้กับการเชื่อมโยงประเทศสมาชิกทั้งที่มีและไม่มีระบบชำระเงินทันด่วน3 และความคืบหน้าของข้อริเริ่มของหน่วยงานกำกับดูแลธุรกิจประกันภัยอาเซียน
                   3. การประชุมรัฐมนตรีว่าการกระทรวงการคลังอาเซียนอย่างไม่เป็นทางการ (AFMM Retreat) ที่ประชุมฯ ได้หารือใน 3 ประเด็นหลัก ได้แก่ (1) ความท้าทายของนโยบายการคลังภายหลังการแพร่ระบาดของโรคติดเชื้อไวรัสโคโรนา 2019 (โควิด-19) (2) ความมั่นคงทางพลังงาน และ (3) ความมั่นคงทางอาหาร โดยรัฐมนตรีว่าการกระทรวงการคลังอาเซียนเห็นควรให้อาเซียนร่วมมือและเตรียมความพร้อมรับมือกับวิกฤตการณ์ด้านโรคติดต่อ ความมั่นคงทางพลังงาน ความมั่นคงทางอาหาร และเสริมสร้างระบบสาธารณสุขเพื่อรองรับสถานการณ์ในอนาคต โดยมอบหมายให้สำนักเลขาธิการอาเซียนจัดทำกรอบแนวคิดนโยบายเพื่อศึกษาแนวนโยบายการคลังของอาเซียนต่อไป ทั้งนี้ รัฐมนตรีว่าการกระทรวงการคลังได้เสนอต่อที่ประชุมว่า นโยบายการเงินและการคลังภายหลังวิกฤตควรจะมุ่งสู่ความสมเหตุสมผลความเข้มแข็งของฐานะการคลัง ความมีเสถียรภาพ และความยั่งยืน โดยการจัดการกับผลกระทบต่อฐานะการคลังจากการเพิ่มการใช้จ่ายในช่วงการแพร่ระบาดของโควิด-19 จะต้องดำเนินนโยบายตามสถานภาพที่เป็นจริง มีการจัดหารายได้ให้เพียงพอต่อรายจ่ายที่จำเป็นเพิ่มขึ้น ส่วนความร่วมมือด้านการเงินอาเซียน ควรพิจารณาจากความตกลงมาตรการริเริ่มเชียงใหม่ไปสู่การเป็นพหุภาคี4 ซึ่งเป็นข้อเสนอของไทยเมื่อเมื่อปี 2540
                   4. รัฐมนตรีว่าการกระทรวงการคลังได้มีการหารือทวิภาคีกับคู่เจรจาต่าง ๆ ดังนี้
 



คู่เจรจา
ผลการหารือ (เช่น)


รัฐมนตรีว่าการกระทรวงการคลังอินโดนีเซีย
ได้แลกเปลี่ยนข้อมูลนโยบายเศรษฐกิจของทั้งสองประเทศ เช่น การจัดสรรงบประมาณ การจัดเก็บภาษีมูลค่าเพิ่ม การจัดการด้านสาธารณสุข โครงการด้านโครงสร้างพื้นฐาน และการร่วมทุนระหว่างภาครัฐและเอกชน ทั้งนี้ รัฐมนตรีว่าการกระทรวงการคลังได้ขอให้อินโดนีเซียช่วยสนับสนุนให้ไทยเป็นเจ้าภาพจัดงาน World Expo 2028 ณ จังหวัดภูเก็ต


รองนายกรัฐมนตรีและรัฐมนตรีว่าการกระทรวงการคลังสาธารณรัฐสิงคโปร์
ได้แลกเปลี่ยนข้อมูลเศรษฐกิจมหภาคของทั้งสองประเทศหลังการแพร่ระบาดของโควิด-19 โดยรัฐมนตรีว่าการกระทรวงการคลังของไทยได้กล่าวถึงการฟื้นตัวของเศรษฐกิจไทย ซึ่งจะมีนักท่องเที่ยวเข้ามาจำนวนมากในปี 2566 รวมทั้งนโยบายด้านพลังงานและโครงสร้างพื้นฐานของไทย เช่น การสนับสนุนระบบหลังคาโซล่าร์และการดำเนินโครงการรถไฟความเร็วสูงเชื่อม 3 สนามบิน ทั้งนี้ รองนายกรัฐมนตรีและรัฐมนตรีว่าการกระทรวงการคลังสิงคโปร์ได้ขอบคุณที่ไทยให้การสนับสนุนด้านการระดมทุนเพื่อโครงสร้างพื้นฐานในอาเซียนภายใต้กรอบอาเซียน+3 และการผลักดันโครงการพัฒนาการเชื่อมโยงระบบส่งไฟฟ้าในภูมิภาคอาเซียน


ADB
ADB ได้อนุมัติโครงการความช่วยเหลือทางวิชาการของไทย เรื่อง การปฏิรูประบบภาษีเพื่อสนับสนุนด้านการระดมทรัพยากรในประเทศแล้ว และจะสนับสนุนการดำเนินการภายใต้โครงการพัฒนาความร่วมมือทางเศรษฐกิจในอนุภูมิภาคลุ่มแม่น้ำโขงอย่างต่อเนื่อง นอกจากนี้ รัฐมนตรีว่าการกระทรวงการคลังได้หารือกับ ADB เพื่อสนับสนุนโครงการโครงสร้างพื้นฐานในไทยเพิ่มเติม เช่น โครงการถนนมอเตอร์เวย์ และการจัดตั้งกองทุนยุทธศาสตร์ความร่วมมือทางเศรษฐกิจอิรวดี-เจ้าพระยา-แม่โขง (Ayeyawady-Chao Phraya-Mekong Economic Cooperation Strategy: ACMECS) เพื่อสนับสนุนโครงการโครงสร้างพื้นฐานในประเทศเพื่อนบ้าน


สภาธุรกิจสหภาพยุโรป-อาเซียน (EU-ASEAN Business Council: EU-ABC)
รัฐมนตรีว่าการกระทรวงการคลังได้กล่าวถึงความคืบหน้าของไทยในการคำเนินการเพื่อสนับสนุนการเงินที่ยั่งยืน โดยไทยให้ความสำคัญกับการพัฒนาเศรษฐกิจชีวภาพ เศรษฐกิจหมุนเวียน และเศรษฐกิจสีเขียว และสินเชื่อหมุนเวียนธุรกิจสำหรับการค้าและการลงทุน และอยู่ระหว่างเริ่มเจรจาความตกลงการค้าเสรีกับสหภาพยุโรป ซึ่งจะเป็นเครื่องมือสำคัญในการเพิ่มขีดความสามารถในการแข่งขันให้กับสินค้าและการบริการของไทยในตลาดยุโรปที่มีอัตราการขยายตัวอย่างต่อเนื่องและมีกำลังซื้อสูงสุดแห่งหนึ่งของโลก



                   5. รัฐมนตรีว่าการกระทรวงการคลังได้ร่วมเสวนาในหัวข้อ “การเปลี่ยนผ่านสู่การเงินที่ยั่งยืนในอาเซียน” ร่วมกับรัฐมนตรีว่าการกระทรวงการคลังอินโดนีเซียและรองนายกรัฐมนตรีและรัฐมนตรีว่าการกระทรวงการคลังสิงคโปร์ โดยมีสาระสำคัญ ดังนี้
                             5.1 รองนายกรัฐมนตรีและรัฐมนตรีว่าการกระทรวงการคลังสิงคโปร์ให้ความสำคัญกับหลักการ 4Ds สำหรับการเปลี่ยนแปลงพลังงาน ได้แก่ (1) การลดการปล่อยคาร์บอนไดออกไซด์ (Decarbonisation) (2) การผลิตพลังงานแบบกระจายตัว (Decentralisation) (3) การลดการใช้ (Decreasing Use) และ (4) การนำเทคโนโลยีดิจิทัลมาใช้ร่วมกับเทคโนโลยีด้านพลังงาน (Digitalization) และได้ชื่นชมการเผยแพร่มาตรฐานและเกณฑ์การจัดหมวดหมู่ด้านการเงินที่ยั่งยืนของอาเซียน ซึ่งจะช่วยให้เกิดความชัดเจนต่อนักลงทุนเกี่ยวกับโครงการที่เป็นมิตรต่อสิ่งแวดล้อมในอาเซียนมากขึ้นและจะช่วยให้อาเซียนบรรลุเป้าหมายการปล่อยก๊าซเรือนกระจกสุทธิเป็นศูนย์
                             5.2 รัฐมนตรีว่าการกระทรวงการคลังเห็นว่าควรมีการผลักดันการพัฒนาเศรษฐกิจยั่งยืนควบคู่กับการให้ความสำคัญด้านการเปลี่ยนแปลงสภาพภูมิอากาศและเน้นย้ำการให้ความสำคัญกับปัญหาด้านการเปลี่ยนแปลงสภาพภูมิอากาศและปัญหาทางสิ่งแวดล้อม เช่น ปัญหาฝุ่น PM25 รวมทั้งได้กล่าวถึงแนวทางการแก้ไขปัญหาเรื่องพลังงานของไทยโดยมีการสนับสนุนการใช้โซลาร์เซลล์และพลังงานชีวมวลและการผลักดันนโยบาย 30@30 เพื่อให้มีการผลิตยานยนต์ไฟฟ้า ร้อยละ 30 ภายในปี ค.ศ. 2030
                             5.3 รัฐมนตรีว่าการกระทรวงการคลังอินโดนีเซียให้ความสำคัญกับการดำเนินธุรกิจโดยคำนึงถึงสิ่งแวดล้อม สังคม บรรษัทภิบาล และการป้องกันการฟอกเขียวหรือการทำให้ผู้บริโภคเข้าใจผิดด้วยการโฆษณาสินค้าหรือองค์กรให้มีภาพลักษณ์ว่ารับผิดชอบต่อสังคมโดยการรักษาสิ่งแวดล้อม และได้นำประเด็นสิ่งแวดล้อม สังคม และบรรษัทภิบาล เป็นประเด็นผลักดันสำคัญในเวทีการประชุม G205
___________________________
1จากการประสานข้อมูลเมื่อวันที่ 24 เมษายน 2566 กค. แจ้งว่า กองทุนเพื่อพัฒนาโครงสร้างพื้นฐานในภูมิภาคอาเซียนเป็นกองทุนเพื่อการจัดสรรเงินกู้ให้แก่ประเทศสมาชิกอาเซียนเกี่ยวกับโครงสร้างพื้นฐานด้านพลังาน น้ำ การขนส่ง และการพัฒนาเมือง เป็นต้น
2คณะรัฐมนตรีมีมติ (18 เมษายน 2566) เห็นชอบร่างแถลงการณ์ร่วมการประชุม AFMGF ครั้งที่ 9 แล้ว
3ระบบชำระเงินทันด่วน คือระบบการชำระเงินข้ามพรมแดนภายใต้เครือข่ายพหุภาคีโดยใช้เพียงหมายเลขโทรศัพท์มือถือ
4มาตรการริเริ่มเชียงใหม่ไปสู่การเป็นพหุภาคื คือความร่วมมือด้านเศรษฐกิจและการเงินเพื่อรักษาเสถียรภาพทางเศรษฐกิจของประเทศในภูมิภาคเอเชียตะวันออกและเอเชียตะวันออกเฉียงใต้
5การประชุม G20 เป็นการประชุมผู้นำประเทศสมาชิกเพื่อหารือประเด็นเศรษฐกิจระหว่างประเทศ ประกอบด้วยผู้แทนสหภาพยุโรปและอีก 19 ประเทศ ได้แก่ ประเทศอุตสาหกรรมชั้นนำ 8 ประเท และประเทศกำลังพัฒนาขนาดใหญ่ 11 ประเทศ
 
15. เรื่อง ผลการประชุมรัฐมนตรีท่องเที่ยวอาเซียน ครั้งที่ 26 และการประชุมระดับรัฐมนตรีที่เกี่ยวข้อง
                   คณะรัฐมนตรีรับทราบตามที่กระทรวงการท่องเที่ยวและกีฬา (กก.) เสนอผลการประชุมรัฐมนตรีท่องเที่ยวอาเซียน ครั้งที่ 26 และการประชุมระดับรัฐมนตรีที่เกี่ยวข้อง เมื่อวันที่ 4 กุมภาพันธ์ 2566 ณ เมืองยอกยาการ์ตา สาธารณรัฐอินโดนีเซีย [คณะรัฐมนตรีมีมติ (31 มกราคม 2566) เห็นชอบต่อร่างเอกสาร จำนวน 5 ฉบับ ได้แก่ (1) ร่างถ้อยแถลงข่าวร่วมการประชุมรัฐมนตรีท่องเที่ยวอาเซียน ครั้งที่ 26 (2) ร่างถ้อยแถลงข่าวร่วมการประชุมรัฐมนตรีท่องเที่ยวอาเซียนบวกสาม (สาธารณรัฐประชาชนจีน ญี่ปุ่น และสาธารณรัฐเกาหลี) ครั้งที่ 22 (3) ร่างถ้อยแถลงข่าวร่วมการประชุมรัฐมนตรีท่องเที่ยวอาเซียน-สาธารณรัฐอินเดีย ครั้งที่ 10 (4) ร่างถ้อยแถลงข่าวร่วมการประชุมรัฐมนตรีท่องเที่ยวอาเซียน-สหพันธรัฐรัสเซีย ครั้งที่ 2 และ (5) ร่างแผนงานความร่วมมือด้านการท่องเที่ยวอาเซียน-อินเดีย พ.ศ. 2566-2570 และอนุมัติให้ปลัดกระทรวงการท่องเที่ยวและกีฬา ซึ่งได้รับมอบหมายจากรัฐมนตรีว่าการกระทรวงการท่องเที่ยวและกีฬา ให้เข้าร่วมการประชุมรัฐมนตรีท่องเที่ยวอาเซียนฯ ในฐานะผู้แทนรัฐมนตรีท่องเที่ยวอาเซียน (ASEAN Tourism Minister) ของไทย และร่วมรับรองเอกสารผลลัพธ์การประชุมฯ       โดยไม่มีการลงนาม] สรุปสาระสำคัญได้ ดังนี้
                   1. การประชุมรัฐมนตรีท่องเที่ยวอาเซียน ครั้งที่ 26 ที่ประชุมรับทราบความสำเร็จในการฟื้นฟูการท่องเที่ยวในภูมิภาคอาเซียน โดยในปี 2565 มีนักท่องเที่ยวต่างชาติเดินทางเข้ามาในภูมิภาคเพิ่มขึ้นกว่าร้อยละ 1,222.99 และมีรายได้จากการท่องเที่ยวเพิ่มขึ้นกว่าร้อยละ 1,706.61 เมื่อเทียบกับปี 2564 ทั้งนี้ ที่ประชุมได้ให้ความสำคัญกับ (1) การส่งเสริมการท่องเที่ยวอาเซียนให้มีความสามารถในการแข่งขันและการใช้นวัตกรรมที่เพิ่มขึ้นผ่านการสร้างความเชื่อมั่นในการเดินทางให้กับนักท่องเที่ยว การส่งเสริมจุดเด่นทางวัฒนธรรมและความหลากหลายของแหล่งท่องเที่ยวทั้งเมืองหลักและเมืองรองผ่านการสร้างเครือข่ายระเบียงการท่องเที่ยว รวมถึงสนับสนุนการดำเนินการตามแผนยุทธศาสตร์การท่องเที่ยวอาเซียน พ.ศ. 2559-2568 แผนฟื้นฟูภายหลังการแพร่ระบาดของโรคติดเชื้อไวรัสโคโรนา 2019 (โควิด-19) สำหรับการท่องเที่ยวอาเซียน และการสนับสนุนกิจกรรมตามแผนการท่องเที่ยวเรือสำราญ พ.ศ. 2566 (2) การยกระดับการเสริมสร้างสมรรถนะบุคลากรวิชาชีพด้านการท่องเที่ยวอาเซียน โดยที่ประชุมสนับสนุนการดำเนินการตามข้อตกลงยอมรับร่วมกันในคุณสมบัติของบุคลากรวิชาชีพท่องเที่ยวอาเซียน ฉบับปรับปรุง ซึ่งจะมีส่วนสำคัญในการเพิ่มตำแหน่งานในอุตสาหกรรม MICE1 (3) การพัฒนาการท่องเที่ยวที่รับผิดชอบ ยั่งยืนและครอบคลุม โดยที่ประชุมชื่นชมการดำเนินการตามกรอบการดำเนินงานของอาเซียนด้านการพัฒนาการท่องเที่ยวอย่างยั่งยืนภายหลังสถานการณ์การแพร่ระบาดของโควิด-19 และสนับสนุนให้ประเทศสมาชิกทบทวนและดำเนินการตามกรอบการดำเนินงานดังกล่าว รวมถึงส่งเสริมการจัดทำผลิตภัณฑ์และบริการด้านการท่องเที่ยวที่คำนึงถึงสิ่งแวดล้อม สอดคล้องกับปฏิญญาพนมเปญว่าด้วยการพลิกโฉมการท่องเที่ยวอาเซียนที่สะท้อนเจตนารมณ์ของประเทศสมาชิกในการฟื้นฟูและเปลี่ยนแปลงการท่องเที่ยวในภูมิภาคไปสู่ความยั่งยืน และ    (4) การขับเคลื่อนการเปลี่ยนแปลงและการประยุกต์ใช้เทคโนโลยีดิจิทัลในภาคการท่องเที่ยว โดยที่ประชุมกระตุ้นให้ประเทศสมาชิกพัฒนาทักษะดิจิทัลของบุคลากรด้านการท่องเที่ยว เพื่อส่งเสริมการพัฒนาที่ยั่งยืนในมิติของสังคมและสิ่งแวดล้ม รวมถึงเพื่อสร้างความสามารถในการรับมือต่อการเปลี่ยนแปลงในระยะยาว นอกจากนี้ ที่ประชุมยังให้ความสำคัญกับการส่งเสริมความร่วมมือระหว่างประเทศสมาชิกอาเซียนกับหน่วยงานด้านการท่องเที่ยวต่าง ๆ เช่น สมาคมการท่องเที่ยวอาเซียน (ASEAN Tourism Association: ASEANTA) ซึ่งร่วมกับอาเซียนในการจัดทำเครื่องมือส่งเสริมบุคลากรวิชาชีพด้านการท่องเที่ยวและการให้ข้อมูลเกี่ยวกับสถานการณ์โควิด-19 สมาคมส่งเสริมการท่องเที่ยวภูมิภาคเอเชียและแปซิฟิก (Pacific Asia Travel Association: PATA) ซึ่งจัดทำผลการศึกษาแนวโน้มสถานการณ์การท่องเที่ยวในภูมิภาคเอเชีย-แปซิฟิก สภาธุรกิจสหรัฐอเมริกา-อาเซียน (US-ASEAN Business Council: US-ABC) ซึ่งให้ข้อแนะนำเกี่ยวกับกระแสการท่องเที่ยวอย่างยั่งยืนการท่องเที่ยว MICE และการท่องเที่ยวเรือสำราญ รวมถึงแนวทางในการอำนวยความสะดวกในการเดินทาง และองค์การการท่องเที่ยวโลกแห่งสหประชาชาติ (United Nations World Tourism Organization: UNWTO) ประสงค์จะจัดทำบันทึกความเข้าใจว่าด้วยความร่วมมือด้านการท่องเที่ยวร่วมกับอาเซียน โดยมุ่งเน้นการส่งเสริมเศรษฐกิจการท่องเที่ยวและการอนุรักษ์สิ่งแวดล้อมอย่างยั่งยืน
                   2. การประชุมระดับรัฐมนตรีที่เกี่ยวข้อง
                             2.1 การประชุมรัฐมนตรีท่องเที่ยวอาเซียนบวกสาม ครั้งที่ 22 ที่ประชุมสนับสนุนความร่วมมือด้านการท่องเที่ยวร่วมกับกลุ่มประเทศบวกสาม (จีน ญี่ปุ่น และเกาหลีใต้) ในประเด็น (1) การเสริมสร้างศักยภาพ (2) การท่องเที่ยวอย่างยั่งยืน (3) การเปลี่ยนแปลงไปสู่ดิจิทัล (4) การส่งเสริมการตลาดท่องเที่ยว (5) การเสริมสร้างบทบาทของวิสาหกิจขนาดกลาง ขนาดย่อมและรายย่อย และ (6) การระบุข้อริเริ่มที่จะดำเนินการในอนาคต โดยอาศัยการสนับสนุนจากศูนย์อาเซียน-จีน ศูนย์อาเซียน-เกาหลี และศูนย์อาเซียน-ญี่ปุ่น โดยที่ผ่านมากลุ่มประเทศบวกสามได้ดำเนินกิจกรรมความร่วมมือด้านการท่องเที่ยวร่วมกับประเทศสมาชิกอาเซียนมาอย่างต่อเนื่องผ่านการจัดการประชุม นิทรรศการ และการจัดอบรมให้กลุ่มประเทศกำลังพัฒนาในอาเซียน ทั้งนี้ ปี 2566 อันเป็นปีแห่งการครบรอบ 50 ปี ความสัมพันธ์อาเซียน-ญี่ปุ่น จะมีการจัดการเสวนาพิเศษในไตรมาสที่ 4 ของปี 2566
                             2.2 การประชุมรัฐมนตรีท่องเที่ยวอาเซียน-อินเดีย ครั้งที่ 10 ที่ประชุมรับทราบความสำคัญของกลุ่มนักท่องเที่ยวอินเดียที่เดินทางมาท่องเที่ยวในภูมิภาคอาเซียนมากกว่า 2.5 ล้านคน ในปี 2565 โดยสนับสนุนการดำเนินแผนงานด้านการท่องเที่ยวอาเซียน-อินเดีย พ.ศ. 2564-2565 ซึ่งมุ่งเน้น (1) การพัฒนาการท่องเที่ยวอย่างยั่งยืนและครอบคลุม (2) การส่งเสริมการพัฒนาความรู้และทักษะด้านการท่องเที่ยว (3) ความปลอดภัยและความมั่นคงด้านการท่องเที่ยว (4) การลงทุนด้านการท่องเที่ยว (5) การพัฒนาคุณภาพและมาตรฐานด้านการท่องเที่ยว (6) การท่องเที่ยวและการเชื่อมโยง และ (7) การประชาสัมพันธ์และการตลาด นอกจากนี้ ที่ประชุมได้สนับสนุนวิสาหกิจขนาดกลาง ขนาดย่อม และรายย่อย ด้านการท่องเที่ยว เพื่อให้เกิดการจ้างงานในชุมชนเพิ่มขึ้น รวมถึงการดำเนินงานตามแผนการส่งเสริมการท่องเที่ยว (ASEAN Promotional Chapter for Tourism: APCT)
                             2.3 การประชุมรัฐมนตรีท่องเที่ยวอาเซียน-รัสเชีย ครั้งที่ 2 ที่ประชุมรับทราบอุปสงค์ของนักท่องเที่ยวรัสเซียในตลาดการท่องเที่ยวอาเซียนที่ยังคงมีแนวโน้มเพิ่มสูงขึ้น ซึ่งที่ประชุมสนับสนุนการดำเนินงานส่งเสริมความร่วมมือตามแผนงานด้านการท่องเที่ยวอาเซียน-รัสเชีย พ.ศ. 2565-2567 เพื่อส่งเสริมและอำนวยความสะดวกการเดินทางที่ปลอดภัยของนักท่องเที่ยวชาวรัสเซีย
                   3. รัฐมนตรีท่องเที่ยวอาเซียนได้ให้การรับรองเอกสาร จำนวน 5 ฉบับ ซึ่งเป็นเอกสารผลลัพธ์ของการประชุมรัฐมนตรีท่องเที่ยวอาเซียน ครั้งที่ 26 และการประชุมระดับรัฐมนตรีที่เกี่ยวข้อง โดยไม่มีการลงนาม ได้แก่ (1) ถ้อยแถลงประธานการประชุมรัฐมนตรีท่องเที่ยวอาเซียน ครั้งที่ 26 (2) ถ้อยแถลงประธานร่วมการประชุมรัฐมนตรีท่องเที่ยวอาเซียนบวกสาม (จีน ญี่ปุ่น และเกาหลีใต้) ครั้งที่ 22 (3) ถ้อยแถลงประธานร่วมการประชุมรัฐมนตรีท่องเที่ยวอาเซียน-อินเดีย ครั้งที่ 10 (4) ถ้อยแถลงประธานร่วมการประชุมรัฐมนตรีท่องเที่ยวอาเซียน-รัสเชีย ครั้งที่ 2 และ (5) แผนงานความร่วมมือด้านการท่องเที่ยวอาเซียน-อินเดีย พ.ศ. 2566-2570
 
__________________________________
1อุตสาหกรรมสร้างสรรค์งานอีเวนท์ เป็นอุตสาหกรรมที่พัฒนาการจัดงานทางธุรกิจที่เกี่ยวข้องกับการประชุมบริษัทและสมาคม ทั้งในระดับองค์กรภูมิภาคไปจนถึงระดับนานาชาติ เป็นการจัดงานที่มุ่งเน้นบริการนักธุรกิจที่เข้าร่วมการประชุมและงานแสดงสินค้าเป็นหลัก ซึ่งส่วนใหญ่เป็นกิจกรรมที่สำคัญต่อเศรษฐกิจของประเทศ
 
16. เรื่อง การเสนอขอรับเป็นเจ้าภาพจัดการประชุมคณะกรรมการมรดกโลกสมัยสามัญ ครั้งที่ 46 และกิจกรรมที่เกี่ยวข้อง 
                   คณะรัฐมนตรีรับทราบตามที่กระทรวงทรัพยากรธรรมชาติและสิ่งแวดล้อม (ทส.) เสนอการเสนอขอรับเป็นเจ้าภาพจัดการประชุมคณะกรรมการมรดกโลก1 สมัยสามัญ ครั้งที่ 46 และกิจกรรมที่เกี่ยวข้อง[คณะรัฐมนตรีมีมติ (4 มกราคม 2565) เห็นชอบการเสนอเป็นเจ้าภาพจัดการประชุมฯ ครั้งที่ 46 ตามที่ ทส. เสนอ และคณะรัฐมนตรีมีมติ (23 สิงหาคม 2565) เห็นชอบให้ประธานกรรมการแห่งชาติว่าด้วยอนุสัญญาคุ้มครองมรดกโลก (พลเอก ประวิตร วงษ์สุวรรณ) ลงนามในหนังสือแจ้งความประสงค์ในการเสนอเป็นเจ้าภาพการประชุมฯ ครั้งที่ 46 ถึงศูนย์มรดกโลก ตามที่ ทส. เสนอ (จะมีการพิจารณาในการประชุมฯ ครั้งที่ 45)] โดยมีสาระสำคัญสรุปได้ ดังนี้
                   1. การประชุมฯ จะจัดขึ้นเป็นประจำทุกปีอย่างน้อยปีละ 1 ครั้ง ในช่วงเดือนมิถุนายนหรือกรกฎาคมของทุกปี โดยในปี 2565 การประชุมฯ ครั้งที่ 45 ได้กำหนดจัดขึ้น ณ เมืองคาซาน สหพันธรัฐรัสเซีย ระหว่างวันที่ 19-30 มิถุนายน 2565 โดยมีรัสเซียเป็นประธานการประชุมฯ แต่ต้องถูกเลื่อนออกไป เนื่องจากเกิดสถานการณ์ความขัดแย้งระหว่างรัสเซียและประเทศยูเครน ต่อมาวันที่ 22 พฤศจิกายน 2565รัสเซียในฐานะเป็นประธานของการประชุมฯ ครั้งที่ 45 มีหนังสือแจ้งเวียนถึงรัฐภาคีสมาชิกคณะกรรมการมรดกโลกว่า ได้หมดวาระการดำรงตำแหน่งผู้แทนถาวรรัสเซียประจำองค์การการศึกษา วิทยาศาสตร์ และวัฒนธรรมแห่งสหประชาชาติ (United Nations Educational Scientific and Cultural Organization: UNESCO) ทำให้ไม่สามารถดำรงตำแหน่งประธานกรรมการมรดกโลกได้ และร้องขอให้มีการดำเนินการตามกฎการดำเนินงานของคณะกรรมการมรดกโลกที่กำหนดว่า กรณีที่ประธานยุติการเป็นสมาชิกคณะกรรมการมรดกโลก หรือไม่สามารถดำรงตำแหน่งได้ครบวาระด้วยเหตุผลใดก็ตาม ให้รองประธานในลำดับถัดไปตามลำดับตัวอักษรภาษาอังกฤษดำรงตำแหน่งแทน เท่ากับวาระที่เหลืออยู่ทำให้ราชอาณาจักรซาอุดีอาระเบียในฐานะรองประธานของคณะกรรมการมรดกโลกเป็นประธานการประชุมฯ ครั้งที่ 45
                   2. ในการประชุมคณะกรรมการมรดกโลกสมัยวิสามัญ ครั้งที่ 18 ระหว่างวันที่ 24-25 มกราคม 2566 ที่ประชุมได้พิจารณารายละเอียดการจัดการประชุมฯ ครั้งที่ 45 โดยมีมติเห็นชอบกำหนดวันประชุม ซึ่งจะจัดขึ้นระหว่างวันที่ 10-25 กันยายน 2566 ณ กรุงริยาด ซาอุดีอาระเบีย โดยมีซาอุดีอาระเบียเป็นประธานการประชุม และสาธารณรัฐอาร์เจนตินา สาธารณรัฐอิตาลี รัสเซีย สาธารณรัฐแอฟริกาใต้ และไทย เป็นรองประธานการประชุมและจะควบรวมวาระการประชุมฯ ครั้งที่ 45 และ 46 รวมทั้งวาระที่จะมีการนำเสนอต่อคณะกรรมการมรดกโลก     ในปี 2566 เข้าด้วยกัน2
                   3. จากเหตุผลดังกล่าวข้างต้นประกอบกับไทยจะหมดวาระการดำรงตำแหน่งกรรมการในคณะกรรมการมรดกโลกในเดือนพฤศจิกายน 25663 ไทยจึงไม่สามารถเสนอขอเป็นเจ้าภาพจัดการประชุมฯ ครั้งที่ 46 ในปี 2566 ได้
______________________________
1คณะกรรมการมรดกโลก เป็นคณะกรรมการภายใต้อนุสัญญาว่าด้วยการคุ้มครองมรดกทางวัฒนธรรมและธรรมชาติหรืออนุสัญญาคุ้มครองมรดกโลก (ปัจจุบันมีสมาชิก 172 ประเทศ) โดยประกอบด้วย กรรมการจาก 21 ประเทศ ที่ได้รับการคัดเลือกจากรัฐภาคีอนุสัญญาคุ้มครองมรดกโลก มีวาระการดำรงตำแหน่งคราวละ 4-6 ปี
2จากการประสาน ทส. แจ้งว่า ในวาระการประชุมฯ ครั้งที่ 45 และ 46 ที่จะจัดขึ้น ไทยจะมีการรายงานสถานภาพการอนุรักษ์แหล่งมรดกโลก ได้แก่ ดงพญาเย็น-เขาใหญ่ และอุทยานแห่งชาติแก่งกระจาน รวมถึงการนำเสนอเมืองโบราณศรีเทพ เพื่อให้คณะกรรมการมรดกโลกพิจารณาขึ้นทะเบียนเป็นแหล่งมรดกโลกทางวัฒนธรรม
3คณะรัฐมนตรีมีมติ (29 มกราคม 2562) อนุมัติให้ไทยสมัครเข้ารับการคัดเลือกเป็นกรรมการมรดกโลกในการประชุมสมัชชาภาคีแห่งอนุสัญญาคุ้มครองมรดกโลกสมัยสามัญ ครั้งที่ 22 วาระปี พ.ศ. 2562-2566 ตามที่ ทส. เสนอและคณะรัฐมนตรีมีมติ (24 กุมภาพันธ์ 2563) รับทราบผลการสมัครเข้ารับการคัดเลือกดังกล่าว ตามที่ ทส. เสนอโดยไทยได้รับเลือก ทั้งนี้ เมื่อไทยหมดวาระการดำรงตำแหน่งกรรมการในคณะกรรมการมรดกโลกแล้ว จะต้องเว้นถึง 6 ปี จึงจะสามารถสมัครเข้าเป็นกรรมการมรดกโลกและการเสนอตัวเป็นเจ้าภาพในการจัดประชุมได้
 
17.  เรื่อง การเสนอให้คณะรัฐมนตรีให้ความเห็นชอบและรับรองต่อเอกสารผลลัพธ์ในระดับรัฐมนตรีเศรษฐกิจอาเซียน และคณะมนตรีประชาคมเศรษฐกิจอาเซียนสำหรับการประชุมสุดยอดอาเซียน ครั้งที่ 42
                   คณะรัฐมนตรีมีมติเห็นชอบตามที่กระทรวงพาณิชย์ (พณ.) เสนอ ดังนี้
                   1. เห็นชอบต่อร่างปฏิญญาผู้นำอาเซียนว่าด้วยการพัฒนาระบบนิเวศสำหรับยานยนต์ไฟฟ้าระดับภูมิภาค และร่างภาคผนวกประกอบแผนการดำเนินงานสำหรับการเข้าเป็นสมาชิกอาเซียนของติมอร์ - เลสเต ในส่วนของเสาประชาคมเศรษฐกิจอาเซียน ทั้งนี้ หากมีความจำเป็นต้องปรับปรุงแก้ไขถ้อยคำในร่างเอกสารดังกล่าวที่มิใช่สาระสำคัญหรือไม่ขัดต่อผลประโยชน์ของไทย คณะรัฐมนตรีมอบหมายให้ พณ. เป็นผู้ใช้ดุลยพินิจในเรื่องนั้น ๆ โดยไม่ต้องนำเสนอคณะรัฐมนตรีเพื่อพิจารณาอีก
                   2. ให้รองนายกรัฐมนตรีและรัฐมนตรีว่าการกระทรวงพาณิชย์ในฐานะคณะมนตรีประชาคมเศรษฐกิจอาเซียน (AEC Council) หรือผู้แทนที่ได้รับมอบหมาย ร่วมให้ความเห็นชอบร่างปฏิญญาผู้นำอาเซียนว่าด้วยการพัฒนาระบบนิเวศสำหรับยานยนต์ไฟฟ้าระดับภูมิภาคเพื่อเสนอผู้นำให้การรับรองในการประชุมสุดยอดอาเซียน (ASEAN Summit) ครั้งที่ 42
                   3. ให้รัฐมนตรีเศรษฐกิจอาเซียน (ASEAN Economic Ministers: AEM) ร่วมเห็นชอบร่างภาคผนวกประกอบแผนการดำเนินงานสำหรับการเข้าเป็นสมาชิกอาเซียนของติมอร์ - เลสเต ในส่วนของเสาประชาคมเศรษฐกิจอาเซียน ระหว่างรอบการประชุม (Inter-Sessional)1 และให้รองนายกรัฐมนตรีและรัฐมนตรีว่าการกระทรวงพาณิชย์ในฐานะ AEC Council หรือผู้แทนที่ได้รับมอบหมาย ร่วมให้การรับรองในเอกสารดังกล่าว ก่อนที่จะนำไปรวมกับแผนการดำเนินงานสำหรับการรับติมอร์ - เลสเต เข้าเป็นสมาชิกอาเซียน (Roadmap for Timor-Leste’s Membership in ASEAN) ฉบับสมบูรณ์ เพื่อเสนอผู้นำให้การรับรองในช่วงการประชุมสุดยอดอาเซียน ครั้งที่ 42
                   สาระสำคัญของเรื่อง
                   สำนักเลขาธิการอาเซียนได้จัดทำเอกสารผลลัพธ์ในส่วนของเสาประชาคมเศรษฐกิจอาเซียน จำนวน 2 ฉบับ ได้แก่ 1) ร่างปฏิญญาผู้นำอาเซียนว่าด้วยการพัฒนาระบบนิเวศสำหรับยานยนต์ไฟฟ้าระดับภูมิภาค และ 2) ร่างภาคผนวกประกอบแผนการดำเนินงานสำหรับการเข้าเป็นสมาชิกอาเซียนของติมอร์ - เลสเต ในส่วนของเสาประชาคมเศรษฐกิจอาเซียน ซึ่งมี พณ. เป็นผู้ประสานงานหลักของไทย จะมีการให้ความเห็นชอบและรับรองเอกสารทั้ง 2 ฉบับ ในการประชุม AEC Council ครั้งที่ 22 ระหว่างวันที่ 6 – 7 พฤษภาคม 2566 ณ กรุงจาการ์ตา สาธารณรัฐอินโดนีเซีย และในการประชุม ASEAN Summit ครั้งที่ 42 ระหว่างวันที่ 10 - 11 พฤษภาคม 2566 ณ เมืองลาบวนบาโจ สาธารณรัฐอินโดนีเซีย
                   1) ร่างปฏิญญาผู้นำอาเซียนว่าด้วยการพัฒนาระบบนิเวศสำหรับยานยนต์ไฟฟ้าระดับภูมิภาค เป็นเอกสารแสดงเจตนารมณ์ร่วมกันในการพัฒนายานยนต์ไฟฟ้าอย่างยั่งยืนและมีประสิทธิภาพในภูมิภาค เพื่อสนับสนุนการเติบโตทางเศรษฐกิจควบคู่ไปกับการลดการปล่อยก๊าซเรือนกระจกและลดการปล่อยคาร์บอน เพื่อบรรลุเป้าหมายการปล่อยก๊าซเรือนกระจกสุทธิเป็นศูนย์ในภูมิภาค
                   2) ร่างภาคผนวกประกอบแผนการดำเนินงานสำหรับการเข้าเป็นสมาชิกอาเซียนของติมอร์ - เลสเต ในส่วนของเสาประชาคมเศรษฐกิจอาเซียน เป็นเอกสารที่กำหนดหลักเกณฑ์ในการดำเนินการเข้าเป็นภาคีตามความตกลงของเสาประชาคมเศรษฐกิจอาเซียนก่อนการเข้าเป็นสมาชิกอาเซียนอย่างสมบูรณ์ของติมอร์ - เลสเต โดยเมื่อรัฐมนตรีเศรษฐกิจอาเซียน (AEM) ให้ความเห็นชอบระหว่างรอบการประชุม AEC Council และ ASEAN Summit ภายในเดือนเมษายน 2566 และ AEC Council ให้การรับรองในช่วงการประชุม AEC Council ครั้งที่ 22 แล้ว จะนำไปรวมกับร่างภาคผนวกอีก 2 เสาประชาคม (เสาประชาคมการเมืองและความมั่นคง และเสาประชาคมสังคมและวัฒนธรรม) เพื่อบรรจุในแผนการดำเนินงานสำหรับการรับติมอร์ - เลสเต เข้าเป็นสมาชิกอาเซียนต่อไป
_____________________________
1ระหว่างรอบการประชุม (Inter-Sessional) หมายถึง การดำเนินการที่เกิดขึ้นก่อนการประชุม AEC Council และการประชุม ASEAN Summit
 
18.  เรื่อง การประชุมรัฐภาคีอนุสัญญาบาเซลว่าด้วยการควบคุมการเคลื่อนย้ายข้ามแดนของของเสียอันตรายและการกำจัด สมัยที่ 16 การประชุมรัฐภาคีอนุสัญญารอตเตอร์ดัมว่าด้วยกระบวนการแจ้งข้อมูลสารเคมีล่วงหน้าสำหรับสารเคมีอันตรายและสารเคมีป้องกันกำจัดศัตรูพืชและสัตว์บางชนิดในการค้าระหว่างประเทศ สมัยที่ 11 และการประชุมรัฐภาคีอนุสัญญาสตอกโฮล์มว่าด้วยสารมลพิษที่ตกค้างยาวนาน สมัยที่ 11
                   คณะรัฐมนตรีมีมติรับทราบองค์ประกอบคณะผู้แทนไทยสำหรับการประชุมรัฐภาคี 3 อนุสัญญา [ได้แก่ การประชุมรัฐภาคีอนุสัญญาบาเซลว่าด้วยการควบคุมการเคลื่อนย้ายข้ามแดนของของเสียอันตรายและการกำจัด (อนุสัญญาบาเซลฯ) สมัยที่ 16 การประชุมรัฐภาคีอนุสัญญารอตเตอร์ดัมว่าด้วยกระบวนการแจ้งข้อมูลสารเคมีล่วงหน้าสำหรับสารเคมีอันตรายและสารเคมีป้องกันกำจัดศัตรูพืชและสัตว์บางชนิดในการค้าระหว่างประเทศ (อนุสัญญารอตเตอร์ดัมฯ) สมัยที่ 11 และการประชุมรัฐภาคีอนุสัญญาสตอกโฮล์มว่าด้วยสารมลพิษที่ตกค้างยาวนาน (อนุสัญญาสตอกโฮล์มฯ) สมัยที่ 11] ตามที่กระทรวงทรัพยากรธรรมชาติและสิ่งแวดล้อม (ทส.) เสนอ ในส่วนของกรอบการเจรจาและท่าทีของประเทศไทยสำหรับการประชุมรัฐภาคี 3 อนุสัญญา ให้ ทส. ดำเนินการตามความเห็นของสำนักงานคณะกรรมการกฤษฏีกา
                   สาระสำคัญ
                   ทส. รายงานว่า ประเทศไทยได้รับเชิญให้เข้าร่วมการประชุมรัฐภาคีอนุสัญญาบาเซลฯ สมัยที่ 16 การประชุมรัฐภาคีอนุสัญญารอตเตอร์ต้มฯ สมัยที่ 11 และการประชุมรัฐภาคีอนุสัญญาสตอกโฮล์มฯ สมัยที่ 11 ระหว่างวันที่ 1 - 12 พฤษภาคม 2566 ณ นครเจนีวา สมาพันธรัฐสวิส ซึ่งการประชุมรัฐภาคีของ 3 อนุสัญญา เป็นการประชุมต่อเนื่องกัน โดยจะมีการจัดประชุมกลุ่มย่อย (contact group) ตามความจำเป็น รวมทั้งช่วงการประชุมร่วม (joint session) เพื่อพิจารณาในประเด็นที่คาบเกี่ยวกัน ภายใต้หัวข้อหลักของการประชุม คือ “Accelerating action: Targets for the sound management of chemicals and waste”
 
19. เรื่อง ร่างแถลงการณ์ร่วมการประชุมรัฐมนตรีว่าการกระทรวงการคลังและผู้ว่าการธนาคารกลางอาเซียน+3 ครั้งที่ 26 
                   คณะรัฐมนตรีมีมติเห็นชอบในหลักการต่อร่างแถลงการณ์ร่วมการประชุมรัฐมนตรีว่าการกระทรวงการคลังและผู้ว่าการธนาคารกลางอาเซียน+3 ครั้งที่ 26 (Joint Statement of the 26th ASEAN+3 Finance Minister’ and Central Bank Governors’ Meeting) (ร่างแถลงการณ์ร่วมฯ) ทั้งนี้ หากมีความจำเป็นต้องปรับปรุงแก้ไขร่างแถลงการณ์ร่วมการประชุมรัฐมนตรีว่าการกระทรวงการคลังและผู้ว่าการธนาคารกลางอาเซียน+3 ครั้งที่ 26 ในส่วนที่มิใช่สาระสำคัญหรือไม่ขัดต่อผลประโยชน์ของประเทศไทย ให้กระทรวงการคลัง (กค.) ดำเนินการได้โดยไม่ต้องนำเสนอคณะรัฐมนตรีเพื่อพิจารณาอีกครั้งหนึ่ง รวมทั้ง อนุมัติให้รัฐมนตรีว่าการกระทรวงการคลังหรือผู้ที่ได้รับมอบหมายจากรัฐมนตรีว่าการกระทรวงการคลังร่วมรับรองร่างแถลงการณ์ร่วมรัฐมนตรีว่าการกระทรวงการคลังและผู้ว่าการธนาคารกลางอาเซียน+3 ครั้งที่ 26 ตามที่กระทรวงการคลัง (กค.) เสนอ
                   สาระสำคัญของร่างแถลงการณ์ร่วมฯ มีเนื้อหาเพื่อแสดงถึงเจตนารมณ์ร่วมกันของรัฐมนตรีว่าการกระทรวงการคลังและผู้ว่าการธนาคารกลางอาเซียน+3 เพื่อสนับสนุนความร่วมมือในด้านต่าง ๆ และเสริมสร้างความแข็งแกร่งของความร่วมมือทางการเงินของภูมิภาค อาทิ การรักษาเสถียรภาพทางเศรษฐกิจและการเงินของภูมิภาคเพื่อสนับสนุนการเติบโตที่ครอบคลุมและยั่งยืน และการเสริมสร้างประสิทธิภาพของความร่วมมือของอาเซียน+3 รวมทั้งการกำหนดข้อริเริ่มภายใต้กรอบความร่วมมือทางการเงินอาเซียน+3 ได้แก่ 1) การพัฒนาและแนวโน้มเศรษฐกิจและการเงินของภูมิภาค 2) การเสริมสร้างความร่วมมือทางการเงินของภูมิภาค เช่น (1) โครงสร้างความช่วยเหลือทางการเงินของภูมิภาค (Regional Financing Arrangement: RFA) และมาตรการริเริ่มเชียงใหม่ไปสู่การเป็นพหุภาคี (Chiang Mai Initiative Multilateralisation: CMIM)  (2) สำนักงานวิจัยเศรษฐกิจมหภาคของภูมิภาคอาเซียน+3 (ASEAN+3 Macroeconomic Research Office: AMRO) (3) มาตรการริเริ่มพัฒนาตลาดพันธบัตรเอเชีย (Asian Bond Markets Initiative: ABMI) ที่ประชุม AFMGM+3 ฯลฯ
 
20. เรื่อง การขอความเห็นชอบต่อร่างถ้อยแถลงร่วมสำหรับการประชุมคณะรัฐมนตรีประชาคมสังคมและวัฒนธรรมอาเซียน ครั้งที่ 29 (Joint Statement of the Twenty-Ninth ASEAN Socio-Cultural Community (ASCC) Council)
                   คณะรัฐมนตรีมีมติเห็นชอบต่อร่างถ้อยแถลงร่วมสำหรับการประชุมคณะมนตรีประชาคมสังคมและวัฒนธรรมอาเซียน ครั้งที่ 29 (Joint Statement of the Twenty-Ninth ASEAN Socio-Cultural Community (ASCC) Council) โดยหากมีความจำเป็นต้องแก้ไขเอกสารในส่วนที่ไม่ใช่สาระสำคัญหรือไม่ขัดต่อประโยชน์ของประเทศไทย ให้กระทรวงการพัฒนาสังคมและความมั่นคงของมนุษย์ (พม.) ดำเนินการได้โดยไม่ต้องเสนอคณะรัฐมนตรีพิจารณาอีก และหลักจากนั้นให้รายงานผลเพื่อคณะรัฐมนตรีทราบต่อไป รวมทั้ง ให้รัฐมนตรีว่าการกระทรวงการพัฒนาสังคมและความมั่นคงของมนุษย์ หรือผู้แทนที่ได้รับมอบหมาย ในฐานะหัวหน้าคณะผู้แทนไทยในการประชุมคณะมนตรีประชาคมสังคมและวัฒนธรรมอาเซียน ครั้งที่ 29 (29th ASEAN Socio-Cultural Community (ASCC) Council Meeting) ให้การรับรอง (adopt) ร่างถ้อยแถลงร่วมสำหรับการประชุมคณะมนตรีประชุมคณะมนตรีประชาคมสังคมและนวัตกรรมอาเซียน ครั้งที่ 29 ในวันที่ 8 พฤษภาคม 2566 ณ เมืองบาหลี สาธารณรัฐอินโดนีเซีย ตามที่กระทรวงการพัฒนาสังคมและความมั่นคงของมนุษย์ (พม.) เสนอ
                   สาระสำคัญ
                   ร่างถ้อยแถลงร่วมสำหรับการประชุมคณะมนตรีประชาคมสังคมและวัฒนธรรมอาเซียน ครั้งที่ 29    มีสาระสำคัญเพื่อสนับสนุนและชื่นชมความก้าวหน้าและความสำเร็จในการดำเนินงานภายใต้ประชาคมสังคมและวัฒนธรรมอาเซียน ภายใต้การเป็นประธานอาเซียนของสาธารณรัฐอินโดนีเซียภายใต้แนวคิด “อาเซียนเป็นศูนย์กลาง สรรสร้างความเจริญ” “ASEAN Matters: Epicentrum of Growth” ตลอดจนการรับทราบความก้าวหน้าการดำเนินงานด้านต่าง ๆ ภายใต้ประชาคมสังคมและวัฒนธรรมอาเซียน เช่น การเสริมสร้างสถาปัตยกรรมสุขภาพระดับภูมิภาค การเสริมสร้างอำนาจหมู่บ้านให้สามารถพัฒนาชนบทได้อย่างรวดเร็วในระดับภูมิภาค การส่งเสริมความร่วมมือด้านสิ่งแวดล้อมเพื่ออนุรักษ์ความหลากหลายทางชีวภาพและลดผลกระทบจากการเปลี่ยนแปลงสภาพภูมิอากาศ การคุ้มครองแรงงานข้ามชาติในอาเซียนที่ดีขึ้นและเพิ่มขีดความสามารถของแรงงานเพื่อการทำงานในอนาคต ตลอดจนการเสริมสร้างการพัฒนาที่คำนึงถึงความพิการ
 
21. เรื่อง การรับรองร่างปฏิญญาของการประชุมรัฐมนตรีกระทรวงวัฒนธรรมกลุ่ม 77 บวกสาธารณรัฐประชาชนจีน
                   คณะรัฐมนตรีมีมติเห็นชอบต่อการรับรองร่างปฏิญญาของการประชุมรัฐมนตรีกระทรวงวัฒนธรรมกลุ่ม 77 บวกสาธารณรัฐประชาชนจีน รวมทั้งอนุมัติให้ผู้แทนรัฐมนตรีว่าการกระทรวงวัฒนธรรมรับรองร่างปฏิญญาของการประชุมรัฐมนตรีกระทรวงวัฒนธรรมกลุ่ม 77 บวกสาธารณรัฐประชาชนจีน ทั้งนี้ หากมีการปรับเปลี่ยนถ้อยคำของร่างปฏิญญาฯ ที่ไม่ส่งผลกระทบต่อสาระสำคัญหรือไม่ขัดต่อผลประโยชน์ของประเทศไทย ให้กระทรวงวัฒนธรรมสามารถดำเนินการได้ โดยไม่ต้องเสนอต่อคณะรัฐมนตรีพิจารณาอีกครั้ง ตามที่กระทรวงวัฒนธรรม (วธ.) เสนอ
                   สาระสำคัญ
                   ร่างปฏิญญาของการประชุมรัฐมนตรีกระทรวงวัฒนธรรมฯ มีสาระสำคัญเป็นการแสดงเจตนารมณ์ทางการเมืองร่วมกันของรัฐมนตรีว่าการกระทรวงวัฒนธรรมประเทศกลุ่ม 77 บวกสาธารณรัฐประชาชนจีน โดยมีวัตถุประสงค์เพื่อไตร่ตรองถึงความท้าทายรูปแบบใหม่ของภาควัฒนธรรมในประเทศสมาชิกตลอดจนมุ่งส่งเสริมความคิดริเริ่มที่จะดำเนินการในมิติด้านสังคมและเศรษฐกิจของวัฒนธรรมเพื่อการพัฒนาที่ยั่งยืน การเปลี่ยนแปลงทางสังคม และการสนับสนุนกลไกความร่วมมือและทางเลือกเพื่อเสริมสร้างวัฒนธรรมในฐานะสินค้าสาธารณะแห่งโลก รวมถึงส่งเสริมการแลกเปลี่ยนแนวปฏิบัติที่ดีและเสริมสร้างขีดความสามารถในประเทศกำลังพัฒนา โดยแสดงความมุ่งมั่นที่จะเสริมสร้างความร่วมมือทางวัฒนธรรม ส่งเสริมขอบเขตของการสนับสนุนในมิติด้านอื่น ๆ ของการพัฒนาที่ยั่งยืน และตระหนักถึงความสำคัญของวัฒนธรรมต่อผู้คนและสังคม ในฐานะสินค้าสาธารณะและเป็นหนทางในการสร้างสันติภาพ ความเสมอภาค และความเจริญรุ่งเรืองซึ่งสอดคล้องกับปฏิญญาฉบับสุดท้ายของการประชุมระดับโลกว่าด้วยนโยบายวัฒนธรรมและการพัฒนาที่ยั่งยืนของยูเนสโก (MONDIACULT 2022) โดยร่างปฏิญญาฯ มิได้มีรูปแบบ ถ้อยคำ หรือบริบทใดที่มุ่งจะก่อให้เกิดพันธกรณีภายใต้บังคับของกฎหมายระหว่างประเทศ รวมทั้งไม่มีการลงนามในร่างปฏิญญาดังกล่าว จึงไม่ถือเป็นสนธิสัญญาตามกฎหมายระหว่างประเทศ และไม่เป็นหนังสือสัญญาตามมาตรา 178 ของรัฐธรรมนูญแห่งราชอาณาจักรไทย
 



แต่งตั้ง



22. เรื่อง การแต่งตั้งกรรมการผู้ทรงคุณวุฒิ ในคณะกรรมการสถาบันวิจัยแสงซินโครตรอน แทนตำแหน่งที่ว่าง 
                   คณะรัฐมนตรีมีมติอนุมัติตามที่กระทรวงการอุดมศึกษา วิทยาศาสตร์ วิจัยและนวัตกรรมเสนอแต่งตั้ง นายจักรชัย บุญยะวัตร เป็นกรรมการผู้ทรงคุณวุฒิ ในคณะกรรมการสถาบันวิจัยแสงซินโครตรอน แทนตำแหน่งที่ว่าง
 
23. เรื่อง การแต่งตั้งผู้ว่าการการไฟฟ้าฝ่ายผลิตแห่งประเทศไทย 
                    คณะรัฐมนตรีมีมติเห็นชอบตามที่กระทรวงพลังงานเสนอแต่งตั้ง นายเทพรัตน์ เทพพิทักษ์ ดำรงตำแหน่ง ผู้ว่าการการไฟฟ้าฝ่ายผลิตแห่งประเทศไทย โดยมีผลตั้งแต่วันที่ 22 สิงหาคม 2566 เป็นต้นไป และได้รับผลตอบแทนตามที่กระทรวงการคลังได้ให้ความเห็นชอบแล้ว
 
____________________________"
สรุปข่าวการประชุม ครม.,https://www.thaigov.go.th/news/contents/details/67643,วันอังคารที่ 25 เมษายน 2566,25/04/2566,สรุปข่าวการประชุมคณะรัฐมนตรี วันที่ 25 เมษายน 2566,พลเอก ประยุทธ์  จันทร์โอชา นายกรัฐมนตรี เป็นประธานการประชุมคณะรัฐมนตรี ณ ตึกสันติไมตรี (หลังนอก) ทำเนียบรัฐบาล,"http://www.thaigov.go.th
(โปรดตรวจสอบมติคณะรัฐมนตรีที่เป็นทางการจากสำนักเลขาธิการคณะรัฐมนตรีอีกครั้ง)
 
                     วันนี้ 25 เมษายน 2566  เวลา 09.00 น. พลเอก ประยุทธ์  จันทร์โอชา นายกรัฐมนตรี เป็นประธานการประชุมคณะรัฐมนตรี ณ ตึกสันติไมตรี (หลังนอก) ทำเนียบรัฐบาล ซึ่งสรุปสาระสำคัญดังนี้
 



กฎหมาย



                     1.        เรื่อง     ร่างประกาศกระทรวงมหาดไทย เรื่อง การให้ใช้บังคับผังเมืองรวมชุมชนนายาง –หนองจอก จังหวัดเพชรบุรี พ.ศ. ....
                     2.        เรื่อง     ร่างประกาศกระทรวงมหาดไทย เรื่อง การให้ใช้บังคับผังเมืองรวม ชุมชนดำเนิน    สะดวก - ศรีดอนไผ่ - ประสาทสิทธิ์ จังหวัดราชบุรี พ.ศ. ....
                    



           เศรษฐกิจ-สังคม



                     3.        เรื่อง     รายงานผลการกู้เงินล่วงหน้าเพื่อปรับโครงสร้างหนี้พันธบัตรรัฐบาลรุ่น LB236A เมื่อวันที่ 17 มีนาคม 2566
                     4.        เรื่อง     รายงานผลการดำเนินการตามพระราชบัญญัติคุ้มครองแรงงานในงานประมง พ.ศ. 2562 (ระหว่างวันที่  1 มกราคม 2564 - 31 ธันวาคม 2564)
                     5.        เรื่อง     รายงานการเงินแผ่นดิน ประจำปีงบประมาณ พ.ศ. 2565
                     6.        เรื่อง     รายงานประจำปี 2565 ของสำนักงานคณะกรรมการนโยบายเขตพัฒนาพิเศษภาคตะวันออกและผลการสอบบัญชี สำหรับปีสิ้นสุดวันที่ 30 กันยายน 2565
                     7.        เรื่อง     รายงานประจำปีงบประมาณ พ.ศ. 2565 กองทุนยุติธรรม
                     8.        เรื่อง     รายงานสรุปผลการพิจารณาในภาพรวมต่อข้อเสนอแนะมาตรการการคุ้มครอง สิทธิด้านสุขภาพและสิทธิเด็กในสถานการณ์การใช้กัญชาในประเทศไทย
                     9.        เรื่อง รายงานสถานการณ์การใช้ไฟฟ้าของประชาชนประเภทบ้านอยู่อาศัยในช่วงฤดูร้อนปี 2566
 



ต่างประเทศ



                     10.        เรื่อง     ขออนุมัติวงเงินงบประมาณรายจ่ายประจำปีงบประมาณ พ.ศ. 2566 งบกลางรายการเงินสำรองจ่ายเพื่อกรณีฉุกเฉินหรือจำเป็น เพื่อชำระเป็นเงินอุดหนุนองค์การระหว่างประเทศที่ไทยเข้าร่วมเป็นสมาชิก
                    11.      เรื่อง     การจัดทำแผนการหารือระหว่างกระทรวงการต่างประเทศแห่งราชอาณาจักรไทยกับกระทรวงการต่างประเทศแห่งสหพันธรัฐรัสเซีย ฉบับที่ 5 (พ.ศ. 2566 - 2568)
                     12.      เรื่อง     ร่างบันทึกความเข้าใจว่าด้วยความร่วมมือด้านพลศึกษา และการกีฬา ระหว่างกระทรวงการท่องเที่ยวและกีฬาแห่งราชอาณาจักรไทยกับกระทรวงการกีฬาแห่งสหพันธรัฐรัสเซีย
                     13.      เรื่อง     ร่างเอกสารผลลัพธ์การประชุมคณะกรรมาธิการร่วมว่าด้วยความร่วมมือทวิภาคีไทย-รัสเซีย ครั้งที่ 8
 



แต่งตั้ง



                     14.      เรื่อง     การแต่งตั้งกรรมการผู้ทรงวุฒิ ในคณะกรรมการส่งเสริมความเท่าเทียมระหว่าง    เพศ
                     15.      เรื่อง     การโอนข้าราชพลเรือนสามัญเพื่อแต่งตั้งให้ดำรงตำแหน่งเลขาธิการราชบัณฑิตยสภา
                     16.      เรื่อง     การแต่งตั้งประธานกรรมการและคณะกรรมการในคณะกรรมการการท่าเรือแห่งประเทศไทย (ครบกำหนดออกตามวาระ)
                     17.      เรื่อง     การขอต่อเวลาการดำรงตำแหน่งอธิบดีกรมประชาสัมพันธ์
**************



กฎหมาย



1. เรื่อง ร่างประกาศกระทรวงมหาดไทย เรื่อง การให้ใช้บังคับผังเมืองรวมชุมชนนายาง – หนองจอก  จังหวัดเพชรบุรี พ.ศ. ....
                     คณะรัฐมนตรีมีมติเห็นชอบร่างประกาศกระทรวงมหาดไทย เรื่อง การให้ใช้บังคับผังเมืองรวมชุมชนนายาง - หนองจอก จังหวัดเพชรบุรี พ.ศ. .... ตามที่กระทรวงมหาดไทยเสนอ และให้ดำเนินการต่อไปได้ และให้กระทรวงมหาดไทยรับความเห็นของกระทรวงเกษตรและสหกรณ์ กระทรวงคมนาคม กระทรวงทรัพยากรธรรมชาติและสิ่งแวดล้อม กระทรวงสาธารณสุข กระทรวงอุตสาหกรรม และสำนักงานสภาพัฒนาการเศรษฐกิจและสังคมแห่งชาติไปพิจารณาดำเนินการต่อไปด้วย
                     ทั้งนี้ ร่างประกาศกระทรวงมหาดไทย ตามที่กระทรวงมหาดไทยเสนอ เป็นการกำหนดให้ใช้บังคับ  ผังเมืองรวม ในท้องที่ตำบลหนองจอก และตำบลปึกเตียน อำเภอท่ายาง ตำบลหนองศาลา ตำบลบางเก่า ตำบลนายาง ตำบลดอนขุนห้วย และตำบลเขาใหญ่ อำเภอชะอำ จังหวัดเพชรบุรี เพื่อใช้เป็นแนวทางในการพัฒนาและการดำรงรักษาเมืองและบริเวณที่เกี่ยวข้องหรือชนบทในด้านการใช้ประโยชน์ในทรัพย์สิน การคมนาคมและการขนส่ง การสาธารณูปโภค บริการสาธารณะและสภาพแวดล้อม เป็นศูนย์กลางหลักการค้าและบริการรับซื้อผลิตภัณฑ์ทางการเกษตร ให้บริการแก่ชุมชนโดยรอบ รวมทั้งเป็นแหล่งท่องเที่ยวชายทะเล การท่องเที่ยวเชิงสุขภาพ ประวัติศาสตร์ โดยได้มีการกำหนดแผนผังและการใช้ประโยชน์ที่ดินภายในเขตผังเมืองรวมจำแนกออกเป็น 11 ประเภท ซึ่งแต่ละประเภทจะกำหนดลักษณะกิจการที่ให้ดำเนินการตามวัตถุประสงค์การใช้ประโยชน์ที่ดินแต่ละประเภทนั้น ๆ รวมทั้งกำหนดประเภทหรือชนิดของโรงงานที่ให้ดำเนินการในที่ดินแต่ละประเภท ตลอดจนกำหนดการใช้ประโยชน์ที่ดินตามแผนผังแสดงที่โล่ง และกำหนดการใช้ประโยชน์ที่ดินตามแผนผังโครงการคมนาคมและขนส่ง รวมทั้งกำหนดการใช้ประโยชน์ที่ดินตามแผนผังแสดงโครงการกิจการสาธารณูปโภค ซึ่งกระทรวงมหาดไทยได้ดำเนินการตามขั้นตอนที่กำหนดไว้ในพระราชบัญญัติการผังเมือง พ.ศ. 2562 แล้ว และคณะกรรมการผังเมืองได้มีมติเห็นชอบด้วยแล้ว
                     สาระสำคัญของร่างประกาศ
                     กำหนดให้ใช้บังคับผังเมืองรวม ในท้องที่ตำบลหนองจอก และตำบลปึกเตียน อำเภอท่ายาง  ตำบลหนองศาลา ตำบลบางเก่า ตำบลนายาง ตำบลดอนขุนห้วย และตำบลเขาใหญ่ อำเภอชะอำ จังหวัดเพชรบุรี โดยมีวัตถุประสงค์เพื่อใช้เป็นแนวทางในการพัฒนาพื้นที่ชุมชนนายาง - หนองจอก ให้เป็นเมืองน่าอยู่ มีการพัฒนาอย่างสมดุลและยั่งยืนรองรับการขยายตัวจากพื้นที่ชุมชนหลักของจังหวัดเพชรบุรี ส่งเสริมการพัฒนาเศรษฐกิจของชุมชนให้สามารถพึ่งพาตนเองได้ด้วยการพัฒนาให้เป็นศูนย์กลางการผลิตทางด้านเกษตรกรรมแบบผสมผสาน การพัฒนาการท่องเที่ยว การชลประทาน และการระบายน้ำ ตลอดจนการดำรงรักษาสภาพแวดล้อมทางธรรมชาติในพื้นที่ราบลุ่มและชายฝั่งทะเล ให้สอดคล้องกับการพัฒนาระบบเศรษฐกิจและสังคมของประเทศตามแผนพัฒนาเศรษฐกิจและสังคมแห่งชาติ ซึ่งมีรายละเอียด ดังนี้
                     1. กำหนดให้ผังเมืองรวมชุมชนนายาง - หนองจอก จังหวัดเพชรบุรี มีนโยบายและมาตรการเพื่อจัดระบบและควบคุมการใช้ประโยชน์ที่ดิน โครงข่ายคมนาคมขนส่งและบริการสาธารณะให้มีประสิทธิภาพ สามารถรองรับและสอดคล้องกับการขยายตัวของพื้นที่ชุมชนในอนาคต รวมทั้งส่งเสริมและพัฒนาเศรษฐกิจชุมชน โดยมีสาระสำคัญดังต่อไปนี้
                               1.1 ส่งเสริมการพัฒนาพื้นที่ชุมชนนายาง - หนองจอก ให้เป็นศูนย์กลางการค้า การบริการ และการท่องเที่ยวของจังหวัดเพชรบุรี
                               1.2 ส่งเสริมการพัฒนาและรักษาพื้นที่เกษตรกรรมของชุมชนโดยพัฒนาการเกษตรและรักษาพื้นที่เกษตรกรรมชลประทาน พื้นที่ที่มีศักยภาพด้านการเกษตรและพื้นที่ตามโครงการพระราชประสงค์ และส่งเสริมการเป็นศูนย์กลางการเรียนรู้ และพัฒนาด้านการเกษตรเพื่อสร้างฐานราก ทางเศรษฐกิจที่ยั่งยืนให้ประชากรในพื้นที่
                               1.3 ส่งเสริมการพัฒนาด้านการท่องเที่ยวอย่างยั่งยืนเพื่อเป็นพื้นที่รองรับการขยายตัว   ด้านการท่องเที่ยวของจังหวัดเพชรบุรีและภูมิภาคที่สอดคล้องกับลักษณะทางกายภาพและสภาพแวดล้อมของพื้นที่
                               1.4 ดำรงรักษาและควบคุมพื้นที่อ่อนไหวต่อการพัฒนา ได้แก่ พื้นที่ป่าไม้และภูเขาสูง พื้นที่เพื่อการเก็บกัก และระบายน้ำ และพื้นที่ชายฝั่งทะเล เพื่อการป้องกันภัยพิบัติ การรักษาทรัพยากรธรรมชาติและสิ่งแวดล้อม ลดภาวะโลกร้อน การลดการใช้พลังงาน และการเพิ่มพื้นที่สีเขียว
                               1.5 พัฒนาโครงสร้างพื้นฐาน การสาธารณูปโภค และสาธารณูปการ ให้เพียงพอและได้มาตรฐาน
                               1.6 ส่งเสริมการพัฒนาอุตสาหกรรมขนาดกลางและขนาดเล็กซึ่งปลอดมลพิษ และเกี่ยวเนื่องกับกิจกรรมการผลิตในพื้นที่ให้อยู่ในพื้นที่ที่เหมาะสม อาทิ อุตสาหกรรมการเกษตรการผลิตอาหาร ขนม ผลิตภัณฑ์ชุมชน และสินค้าสำหรับการท่องเที่ยวเพื่อสร้างรายได้ให้ชุมชน
                     2. กำหนดประเภทการใช้ประโยชน์ที่ดินออกเป็น 11 ประเภท ดังนี้




ประเภท
วัตถุประสงค์


1. ที่ดินประเภทที่อยู่อาศัยหนาแน่นน้อย                    (สีเหลือง) จำแนกเป็นที่ดินประเภท ย. 1 และ ย. 2 ดังนี้
 


          1.1 ที่ดินประเภท ย. 1
- มีวัตถุประสงค์เพื่อเป็นพื้นที่รองรับการอยู่อาศัยของชุมชนในบริเวณพื้นที่ตั้งถิ่นฐานดั้งเดิมให้ก่อสร้างอาคารที่มีความสูงไม่เกิน 15 เมตร เว้นแต่บริเวณ ย. 1 - 2 และ ย. 1 - 3 ให้ก่อสร้างอาคารที่มีความสูงไม่เกิน 6 เมตร ห้ามการใช้ประโยชน์ที่ดินที่เป็นอุปสรรคต่อการอยู่อาศัยที่ดี ได้แก่ การทำฟาร์มเลี้ยงสัตว์ คลังเชื้อเพลิง สุสานฌาปนสถาน กำจัดมูลฝอย และโรงงานอุตสาหกรรมที่สามารถประกอบกิจการได้ เช่น การทำขนมเค้ก ซ่อมรองเท้า ซักรีด เป็นต้น


          1.2 ที่ดินประเภท ย. 2
			 
			 
			 
			 
			 
			 
			 
- มีวัตถุประสงค์เพื่อเป็นพื้นที่รองรับการอยู่อาศัยของชุมชนบริเวณพื้นที่พัฒนาใหม่ และเป็นพื้นที่รองรับการขยายตัวของการอยู่อาศัยบริเวณริมชายฝั่งทะเลอ่าวไทย ให้ก่อสร้างอาคารที่มีความสูงไม่เกิน 18 เมตร ห้ามการใช้ประโยชน์ที่ดินเป็นอุปสรรคต่อการอยู่อาศัยที่ดี ได้แก่ การทำฟาร์มเลี้ยงสัตว์ คลังเชื้อเพลิง สุสาน ฌาปนสถาน กำจัดวัตถุอันตราย และโรงงานอุตสาหกรรมที่สามารถประกอบกิจการได้ เช่น การทำไอศกรีม การทำน้ำดื่ม เป็นต้น


2. ที่ดินประเภทที่อยู่อาศัยหนาแน่นปานกลาง 
(สีส้ม) จำแนกเป็นที่ดินประเภท ย. 3
- มีวัตถุประสงค์เพื่อเป็นศูนย์กลางการอยู่อาศัยที่มีความหนาแน่นปานกลาง สำหรับเป็นพื้นที่รองรับการขยายตัวของชุมชนจากการพัฒนาพื้นที่บริเวณศูนย์กลางหลักด้านการค้า การบริการ การท่องเที่ยวและนันทนาการแก่ชุมชนและภูมิภาค ให้ก่อสร้างอาคารที่มีความสูงไม่เกิน 23 เมตร ห้ามการใช้ที่ดินที่เป็นอุปสรรคต่อการอยู่อาศัยที่ดี ได้แก่ การทำฟาร์มเลี้ยงสัตว์ คลังเชื้อเพลิง สุสาน ฌาปนสถาน กำจัดมูลฝอย และโรงงานอุตสาหกรรมที่สามารถประกอบกิจการได้ เช่น การทำน้ำแข็ง การพิมพ์หรือทำแฟ้มเอกสาร เป็นต้น


3. ที่ดินประเภทพาณิชยกรรมและที่อยู่อาศัยหนาแน่นมาก (สีแดง) จำแนกเป็นที่ดินประเภท พ. 1 และ พ. 2
 


          3.1 ที่ดินประเภท พ. 1 
- มีวัตถุประสงค์เพื่อเป็นศูนย์กลางพาณิชยกรรมรองที่มีบทบาทเป็นศูนย์กลางการค้าและบริการแก่ชุมชนในระดับท้องถิ่น ให้ก่อสร้างอาคารที่มีความสูงไม่เกิน 23 เมตร ห้ามการใช้ประโยชน์ที่ดินที่เป็นอุปสรรคต่อการอยู่อาศัยที่ดี ได้แก่ การทำฟาร์มเลี้ยงสัตว์ คลังเชื้อเพลิง สุสาน ฌาปนสถาน จัดสรรที่ดินเพื่อประกอบอุตสาหกรรม กำจัดวัตถุอันตราย และโรงานอุตสาหกรรมที่สามารถประกอบกิจการได้ เช่น การทำขนมปัง น้ำดื่ม การบรรจุสินค้า เป็นต้น


          3.2 ที่ดินประเภท พ. 2
- มีวัตถุประสงค์เพื่อเป็นศูนย์กลางพาณิชยกรรมหลักที่มีบทบาทการเป็นศูนย์กลางการค้า การบริการและการท่องเที่ยวของจังหวัดเพชรบุรีและภูมิภาคเพื่อส่งเสริมการพัฒนาเศรษฐกิจของพื้นที่ ให้ก่อสร้างอาคารที่มีความสูงไม่เกิน 12 เมตร ห้ามการใช้ประโยชน์ที่ดินที่เป็นอุปสรรคต่อการอยู่อาศัยที่ดี ได้แก่ การทำฟาร์มเลี้ยงสัตว์ คลังเชื้อเพลิง สุสาน ฌาปนสถาน กำจัดมูลฝอย และโรงงานอุตสาหกรรมที่สามารถประกอบกิจการได้ เช่น การพาสเจอร์ไรส์นมสด ทำขนมเค้ก ทำน้ำดื่ม เป็นต้น


4. ที่ดินประเภทชนบทและเกษตรกรรม (สีเขียว) จำแนกเป็นที่ดินประเภท ก.
- มีวัตถุประสงค์เพื่อเกษตรกรรม การสงวนรักษาสภาพทางธรรมชาติ และการส่งเสริมเศรษฐกิจการเกษตร ให้ก่อสร้างอาคารที่มีความสูงไม่เกิน 12 เมตร ห้ามการใช้ประโยชน์ที่ดิน ได้แก่ คลังเชื้อเพลิง จัดสรรที่ดินเพื่อประกอบอุตสาหกรรมการอยู่อาศัยหรือประกอบพาณิชยกรรมประเภทห้องแถว ตึกแถว และโรงงานอุตสาหกรรมที่สามารถประกอบกิจการได้ เช่น การทำเครื่องประดับ ซ่อมรองเท้าหรือเครื่องหนัง เป็นต้น


5. ที่ดินประเภทอนุรักษ์ชนบทและเกษตรกรรม     (สีขาวมีกรอบและเส้นทแยงเขียว) จำแนกเป็นที่ดินประเภท อก.
- มีวัตถุประสงค์เพื่อให้เป็นพื้นที่เกษตรกรรมพัฒนาเกษตรกรรมผสมผสานแหล่งเรียนรู้ทางการเกษตรและพื้นที่เกษตรกรรมตามโครงการพระราชประสงค์ให้ก่อสร้างอาคารที่มีความสูงไม่เกิน 7 เมตร ห้ามการใช้ประโยชน์ที่ดิน ได้แก่ โรงงานทุกจำพวกตามกฎหมายว่าด้วยโรงงาน โรงแรม การอยู่อาศัยประเภทอาคารชุด หอพัก เป็นต้น


6. ที่ดินประเภทที่โล่งเพื่อนันทนาการและการรักษาคุณภาพสิ่งแวดล้อม (สีเขียวอ่อน) จำแนกเป็นที่ดินประเภท ล.
- มีวัตถุประสงค์เพื่อสงวนรักษาพื้นที่โล่งเพื่อการพักผ่อนหย่อนใจ นันทนาการของชุมชน เพื่อการรักษาสภาพแวดล้อมของลำคลองและชายฝั่ง และเพื่อการระบายน้ำ ในที่ดินเอกชนให้ก่อสร้างอาคารที่มีความสูงไม่เกิน 6 เมตร และห้ามการใช้ประโยชน์ที่ดินที่ส่งผลกระทบต่อพื้นที่ เช่น การทำฟาร์มเลี้ยงสัตว์ การอยู่อาศัยประเภทห้องแถว ตึกแถว บ้านแถว กำจัดมูลฝอย เป็นต้น


7. ที่ดินประเภทอนุรักษ์ป่าไม้ (สีเขียวอ่อนมีเส้นทแยงสีขาว) จำแนกเป็นที่ดินประเภท อป.
- มีวัตถุประสงค์เพื่อดำรงรักษาป่าไม้ในบริเวณพื้นที่ป่าสงวนแห่งชาติ และพื้นที่ป่าไม้ตามมติคณะรัฐมนตรี ในที่ดินเอกชนให้ก่อสร้างอาคารที่มีความสูงไม่เกิน 6 เมตร โดยให้ใช้ประโยชน์ที่ดินเพื่อเกษตรกรรม การอยู่อาศัยประเภทบ้านเดี่ยวที่มีใช่การจัดสรรที่ดิน


8. ที่ดินประเภทสถาบันการศึกษา (สีเขียวมะกอก) จำแนกเป็นที่ดินประเภท ศษ.
- มีวัตถุประสงค์เพื่อดำรงไว้ซึ่งสถาบันการศึกษาเพื่อให้บริการด้านวิชาการความรู้ เพื่อเป็นบริการขั้นพื้นฐานแก่ชุมชน การศึกษา หรือเกี่ยวข้องกับการศึกษา สถาบันราชการ การสาธารณูปโภค ที่เป็นของรัฐหรือสาธารณประโยชน์ เช่น โรงเรียบ้านบ่อโพง โรงเรียนหนองจอกวิทยา โรงเรียนบ้านนายาง เป็นต้น


9. ที่ดินประเภทที่โล่งเพื่อการรักษาคุณภาพสิ่งแวดล้อม (สีฟ้า) จำแนกเป็นที่ดินประเภท ลส.
- มีวัตถุประสงค์เพื่อการรักษาคุณภาพสิ่งแวดล้อมหรือเกี่ยวข้องกับการรักษาคุณภาพสิ่งแวดล้อม การรักษาทรัพยากรทางทะเล และชายฝั่ง การอนุรักษ์พันธุ์สัตว์น้ำ การประมงชายฝั่ง การคมนาคมและขนส่งทางน้ำ การสาธารณูปโภค และสาธารณูปการ และสาธารณประโยชน์ คือ บริเวณเส้นขนานระยะ 500 เมตร กับริมฝั่งทะเล อ่าวไทย ฝั่งตะวันออก


10. ที่ดินประเภทสถาบันศาสนา (สีเทาอ่อน) จำแนกเป็นที่ดินประเภท ศน.
- มีวัตถุประสงค์เพื่อดำรงรักษาไว้ซึ่งสถาบันศาสนา การศึกษา สถาบันราชการ หรือสาธารณประโยชน์เท่านั้น เช่น วัดหนองจอก วัดนายาง วัดหุบกะพง เป็นต้น


11. ที่ดินประเภทสถาบันราชการ การสาธารณูปโภค และสาธารณูปการ (สีน้ำเงิน) จำแนกเป็นที่ดินประเภท ส.
- มีวัตถุประสงค์เพื่อกิจการของรัฐ กิจการเกี่ยวกับการสาธารณูปโภคและสาธารณูปการ หรือสาธารณประโยชน์เท่านั้น เช่น ที่ทำการองค์การบริหารส่วนตำบลหนองจอก โรงพยาบาลส่งเสริมสุขภาพตำบลปึกเตียน ศูนย์พัฒนาเด็กเล็กบ้านนิคมพัฒนาตนเอง เป็นต้น



                     3. กำหนดประเภทหรือชนิดของโรงงานที่ให้ดำเนินการได้ในที่ดินประเภทที่อยู่อาศัยหนาแน่นน้อย (สีเหลือง) ที่ดินประเภทที่อยู่อาศัยหนาแน่นปานกลาง (สีส้ม) ที่ดินประเภทพาณิชยกรรมและที่อยู่อาศัยหนาแน่นมาก (สีแดง) และที่ดินประเภทชนบทและเกษตรกรรม (สีเขียว) ตามบัญชีท้ายประกาศกระทรวงมหาดไทย ทั้งนี้ เพื่อให้เป็นไปตามวัตถุประสงค์การใช้ประโยชน์ที่ดินแต่ละประเภท
                     4. กำหนดการใช้ประโยชน์ที่ดินตามแผนผังแสดงที่โล่ง ให้เป็นไปดังต่อไปนี้
                               4.1 ที่โล่งประเภท ลร. ให้เป็นที่โล่งเพื่อการสงวนรักษาสภาพการระบายน้ำตามธรรมชาติ  มีวัตถุประสงค์เพื่อสงวนรักษาสภาพการระบายน้ำตามธรรมชาติจำแนกเป็นบริเวณ ลร. - 1 ถึง ลร. - 7
                               4.2 ที่โล่งประเภท ลส. ให้เป็นที่โล่งเพื่อการรักษาคุณภาพสิ่งแวดล้อม มีวัตถุประสงค์เพื่อการอนุรักษ์และฟื้นฟูสภาพแวดล้อมฃายฝั่งทะเล จำแนกเป็นบริเวณ ลส.
                     5. กำหนดการใช้ประโยชน์ที่ดินในบริเวณแนวถนนสาย ก 1 ถนนสาย ก 2 ถนนสาย ก 3  ถนนสาย ก 4 ถนนสาย ก 5 ถนนสาย ข 1 ถนนสาย ข 2 ถนนสาย ค 1 ถนนสาย ค 2 ถนนสาย ค 3 ถนนสาย ค 4 ถนนสาย ค 5 ถนนสาย ค 6 ถนนสาย ง 1 ถนนสาย ง 2 ถนนสาย ง 3 ถนนสาย ง 4 ถนนสาย ง 5 และถนนสาย จ ตามแผนผังแสดงโครงการคมนาคมและขนส่งท้ายประกาศกระทรวงมหาดไทย โดยให้ใช้ประโยชน์เพื่อกิจการตามที่กำหนด ดังต่อไปนี้
                               5.1 การสร้างถนนหรือเกี่ยวข้องกับถนน และการสาธารณูปโภคและสาธารณูปการ
                               5.2 การสร้างรั้วหรือกำแพง
                               5.3 เกษตรกรรมที่มีความสูงของอาคารไม่เกิน 9 เมตรหรือไม่ใช่อาคารขนาดใหญ่
                     6. กำหนดการใช้ประโยชน์ที่ดินตามแผนผังแสดงโครงการกิจการสาธารณูปโภค ดังต่อไปนี้
                               6.1 ที่ดินประเภท สฆ. ที่กำหนดไว้เป็นสีเทาลายจุด ให้เป็นที่ดินเพื่อกิจการสาธารณูปโภค ประเภทโรงฆ่าสัตว์ จำแนกเป็นบริเวณ สฆ.
                               6.2 ที่ดินประเภท สบ. ที่กำหนดไว้เป็นสีม่วงลายจุด ให้เป็นที่ดินเพื่อกิจการสาธารณูปโภค ประเภทโรงบำบัดน้ำเสีย จำแนกเป็นบริเวณ สบ. - 1 และ สบ. - 2
 
2. เรื่อง ร่างประกาศกระทรวงมหาดไทย เรื่อง การให้ใช้บังคับผังเมืองรวม ชุมชนดำเนินสะดวก - ศรีดอนไผ่ - ประสาทสิทธิ์ จังหวัดราชบุรี พ.ศ. ....
                     คณะรัฐมนตรีมีมติเห็นชอบร่างประกาศกระทรวงมหาดไทยเรื่อง การให้ใช้บังคับผังเมืองรวม ชุมชนดำเนินสะดวก - ศรีดอนไผ่ - ประสาทสิทธิ์ จังหวัดราชบุรี พ.ศ. .... ตามที่กระทรวงมหาดไทยเสนอ และให้ดำเนินการต่อไปได้ และให้กระทรวงมหาดไทยรับความเห็นของกระทรวงคมนาคม กระทรวงทรัพยากรธรรมชาติและสิ่งแวดล้อม กระทรวงสาธารณสุข และสำนักงานสภาพัฒนาการเศรษฐกิจและสังคมแห่งชาติไปพิจารณาดำเนินการต่อไปด้วย
                     ทั้งนี้ ร่างประกาศกระทรวงมหาดไทย ที่กระทรวงมหาดไทยเสนอเป็นการกำหนดให้ใช้บังคับผังเมืองรวม ในท้องที่ตำบลดอนไผ่ ตำบลประสาทสิทธิ์ ตำบลศรีสุราษฎร์ ตำบลดำเนินสะดวก ตำบลขุนพิทักษ์ และตำบล  ตาหลวง อำเภอดำเนินสะดวก จังหวัดราชบุรี เพื่อใช้เป็นแนวทางในการพัฒนา และการดำรงรักษาเมืองและบริเวณที่เกี่ยวข้องหรือชนบทในด้านการใช้ประโยชน์ในทรัพย์สิน การคมนาคมและการขนส่ง การสาธารณูปโภค บริการสาธารณะและสภาพแวดล้อมให้สอดคล้องกับการพัฒนาระบบเศรษฐกิจและสังคมของประเทศตามแผนพัฒนาเศรษฐกิจและสังคมแห่งชาติ ซึ่งมีนโยบายและมาตรการในการส่งเสริมและพัฒนาชุมชนดำเนินสะดวก - ศรีดอนไผ่ - ประสาทสิทธิ์ ให้เป็นศูนย์กลางการบริหาร การปกครอง การศึกษา การค้า การบริการทางสังคม และการคมนาคมขนส่งระดับอำเภอ ส่งเสริมและอนุรักษ์พื้นที่เกษตรกรรมที่มีความอุดมสมบูรณ์ให้เป็นแหล่งผลผลิตทางการเกษตรที่มีคุณภาพและยั่งยืน ส่งเสริมด้านการท่องเที่ยวตลาดน้ำในรูปแบบวิถีชุมชนเกษตรและวิถีชีวิตชุมชนริมน้ำของชุมชนดำเนินสะดวกที่มีเอกลักษณ์เฉพาะถิ่น ส่งเสริมและพัฒนาด้านที่อยู่อาศัยและพาณิชยกรรมให้สอดคล้องกับการขยายตัวของชุมชนในอนาคตรวมทั้งอนุรักษ์วิถีชีวิตแบบดั้งเดิมของชุมชน โดยได้มีการกำหนดแผนผังและการใช้ประโยชน์ที่ดินภายในเขตผังเมืองรวมจำแนกออกเป็น 9 ประเภท ซึ่งแต่ละประเภทจะกำหนดแผนผังและการใช้ประโยชน์ที่ดินแต่ละประเภทนั้น ๆ ตลอดจนกำหนดการใช้ประโยชน์ที่ดินตามแผนผังโครงการคมนาคมและขนส่ง ซึ่งกระทรวงมหาดไทยได้ดำเนินการตามขั้นตอนที่กำหนดไว้ในพระราชบัญญัติการผังเมือง พ.ศ. 2562 และคณะกรรมการผังเมืองได้มีมติเห็นชอบด้วยแล้ว
                     สาระสำคัญของร่างประกาศ
                     กำหนดให้ใช้บังคับผังเมืองรวมชุมชนดำเนินสะดวก - ศรีดอนไผ่ - ประสาทสิทธิ์ จังหวัดราชบุรี เพื่อใช้เป็นแนวทางในการพัฒนา และการดำรงรักษาเมืองและบริเวณที่เกี่ยวข้องหรือชนบทในด้านการใช้ประโยชน์ในทรัพย์สิน การคมนาคมและการขนส่ง การสาธารณูปโภค บริการสาธารณะและสภาพแวดล้อม ให้สอดคล้องกับการพัฒนาระบบเศรษฐกิจและสังคมแห่งชาติ ซึ่งมีรายละเอียด ดังนี้
                     1. กำหนดให้ผังเมืองรวมชุมชนดำเนินสะดวก - ศรีดอนไผ่ - ประสาทสิทธิ์ จังหวัดราชบุรี มีนโยบายและมาตรการเพื่อจัดระบบการใช้ประโยชน์ที่ดิน โครงข่ายคมนาคมขนส่งและบริการสาธารณะให้มีประสิทธิภาพ สามารถรองรับและสอดคล้องกับการขยายตัวของชุมชนในอนาคต รวมทั้งส่งเสริมและพัฒนาเศรษฐกิจ โดยมีสาระสำคัญดังต่อไปนี้
                               1.1 ส่งเสริมและพัฒนาชุมชนดำเนินสะดวก - ศรีดอนไผ่ - ประสาทสิทธิ์ ให้เป็นศูนย์กลางการบริหาร การปกครอง การศึกษา การค้า การบริการทางสังคม และการคมนาคมขนส่งระดับอำเภอ
                               1.2 ส่งเสริมและอนุรักษ์พื้นที่เกษตรกรรมที่มีความอุดมสมบูรณ์ให้เป็นแหล่งผลผลิตทางการเกษตรที่มีคุณภาพและยั่งยืน
                               1.3 ส่งเสริมด้านการท่องเที่ยวตลาดน้ำในรูปแบบวิถีชีวิตชุมชนเกษตรและวิถีชุมชนริมน้ำของชุมชนดำเนินสะดวกที่มีเอกลักษณ์เฉพาะถิ่น
                               1.4 ส่งเสริมและพัฒนาด้านที่อยู่อาศัยและพาณิชยกรรมให้สอดคล้องกับการขยายตัวของชุมชนในอนาคต รวมทั้งอนุรักษ์วิถีชีวิตแบบดั้งเดิมของชุมชน
                               1.5 ส่งเสริมและพัฒนาการบริการทางสังคม การสาธารณูปโภคและสาธารณูปการให้เพียงพอและได้มาตรฐาน
                               1.6 อนุรักษ์ทรัพยากรธรรมชาติและสิ่งแวดล้อม
                     2. กำหนดประเภทการใช้ประโยชน์ที่ดินออกเป็น 9 ประเภท ดังนี้




ประเภท
วัตถุประสงค์


1) ที่ดินประเภทอนุรักษ์เพื่อการอยู่อาศัย (สีเหลืองเส้นทแยงสีขาว)
- เป็นพื้นที่อนุรักษ์สำหรับการอยู่อาศัยให้คงอยู่และสอดคล้องกับวิถีชีวิตของชุมชนดั้งเดิม
			- มีวัตถุประสงค์เพื่อต้องการมิให้มีการเปลี่ยนแปลงการใช้ประโยชน์ที่ดินไปเป็นอย่างอื่น ซึ่งกำหนดพื้นที่อยู่ในบริเวณสถานที่สำคัญทางประวัติศาสตร์และต้องการอนุรักษ์พื้นที่ให้ใช้ประโยชน์ที่ดินเพื่อการอยู่อาศัยเท่านั้น โดยกำหนดให้มีการใช้ประโยชน์ที่ดินที่สอดคล้องและสัมพันธ์กับวิถีชีวิตของชุมชนซึ่งมีบทบาทด้านเกษตรและวิถีชีวิตชุมชนริมน้ำของชุมชนคลองดำเนินสะดวก ดังนั้น ในบริเวณพื้นที่จึงห้ามโรงงานทุกจำพวกตามกฎหมายว่าด้วยโรงงาน แต่จะยกเว้นให้ชุมชนริมน้ำคลองดำเนินสะดวกสามารถก่อสร้างอาคารริมน้ำแทนที่อาคารที่มีอยู่เดิมได้ โดยต้องมีความสูงและขนาดของอาคารเท่าเดิม และมีการจำกัดความสูงของอาคารซึ่งต้องสูงไม่เกิน 7.50 เมตร


2) ที่ดินประเภทที่อยู่อาศัยหนาแน่นน้อย                       (สีเหลือง)
- เป็นพื้นที่รอบนอกชุมชนเมืองต่อจากพื้นที่อยู่อาศัยหนาแน่นปานกลาง
			- มีวัตถุประสงค์เพื่อให้เป็นที่อยู่อาศัยเบาบางมีการก่อสร้างที่อยู่อาศัยได้ เช่น บ้านเดี่ยว บ้านแฝด ห้องแถว ตึกแถว บ้านแถว โดยมีข้อจำกัดเรื่องความสูงของอาคารซึ่งต้องมีความสูงไม่เกิน 9 เมตร


3) ที่ดินประเภทที่อยู่อาศัยหนาแน่นปานกลาง                (สีส้ม)
- เป็นพื้นที่บริเวณต่อเนื่องหรือล้อมรอบพื้นที่อยู่อาศัยหนาแน่นมาก
			- มีวัตถุประสงค์เพื่อให้เป็นที่อยู่อาศัยหนาแน่นปานกลางที่มีการสร้างที่อยู่อาศัยได้ เช่น บ้านเดี่ยว บ้านแฝด ห้องแถว ตึกแถว บ้านแถว โดยมีข้อจำกัดเรื่องความสูงของอาคารซึ่งต้องมีความสูงไม่เกิน 12 เมตร


4) ที่ดินประเภทพาณิชยกรรมและที่อยู่อาศัยหนาแน่นมาก (สีแดง)
- เป็นศูนย์กลางชุมชนเมืองและศูนย์กลางรองในกรณีเมืองมีพื้นที่กว้างจำเป็นต้องมีหลายศูนย์กลาง
			- มีวัตถุประสงค์ให้เป็นบริเวณที่ประกอบพาณิชย์ ธุรกิจ และการค้า ประกอบด้วย ตลาด ศูนย์การค้า สำนักงาน และกำหนดให้เป็นที่อยู่อาศัยหนาแน่นมาก เพื่อรองรับการประกอบกิจการดังกล่าว โดยมีข้อจำกัดเรื่องความสูงของอาคารซึ่งต้องมีความสูงไม่เกิน 12 เมตร


5) ที่ดินประเภทชนบทและเกษตรกรรม (สีเขียว)
- เป็นพื้นที่ฉนวน (Buffer Zone) ของชุมชนเมืองให้คงสภาพชนบทและประกอบอาชีพเกษตรกรรม
			- มีวัตถุประสงค์ให้เป็นพื้นที่ชนบทและเกษตรกรรม ประกอบด้วย การประกอบเกษตรกรรม เช่น ทำไร่ ทำนา ทำสวน เลี้ยงสัตว์


6) ที่ประเภทอนุรักษ์ชนบทและเกษตรกรรม                  (สีขาวมีกรอบและเส้นทแยงสีเขียว)
- เป็นพื้นที่ที่มีคุณภาพของดินเหมาะสมเพื่อการเกษตรกรรม
			- มีวัตถุประสงค์เพื่อรักษาสภาพแวดล้อมและอนุรักษ์อาชีพเกษตรกรรมให้มั่นคง ซึ่งกำหนดห้ามกิจกรรมการใช้ประโยชน์ที่ดินที่มีความหนาแน่น เช่น ห้ามจัดสรรที่ดินเพื่อประกอบอุตสาหกรรม จัดสรรที่ดินเพื่อประกอบพาณิชยกรรม และจัดสรรที่ดินเพื่อการอยู่อาศัย


7) ที่ดินประเภทสถาบันการศึกษา (สีเขียวมะกอก)
- มีวัตถุประสงค์เพื่อกำหนดพื้นที่ซึ่งเป็นสถาบันการศึกษาตามการใช้ประโยชน์ที่ดินในปัจจุบัน เช่น โรงเรียนวัดเวฬุวนาราม โรงเรียนชุมชนวัดราษฎร์เจริญธรรม โรงเรียนบ้านดอนไผ่ (ราษฎร์รังสรรค์)


8) ที่ดินประเภทสถาบันศาสนา (สีเทาอ่อน)
- มีวัตถุประสงค์เพื่อเป็นพื้นที่สถาบันศาสนาตามการใช้ประโยชน์ที่ดินในปัจจุบัน เช่น วัดเวฬุวนาราม (แช่ไห) สุสานวัดอุบลวรรณาราม โรงเจจิ๋นเซ่งตั๊ว


9) ที่ดินประเภทสถาบันราชการ การสาธารณูปโภค และสาธารณูปการ (สีน้ำเงิน)
- มีวัตถุประสงค์เพื่อการใช้ประโยชน์ที่ดินเกี่ยวกับกิจกรรมต่าง ๆ ของรัฐบาลเพื่อการสาธารณูปโภค และสาธารณูปการ เช่น โรงพยาบาลส่งเสริมสุขภาพ ตำบลประสาทสิทธิ์ สถานีตำรวจภูธรหลักห้า สำนักงานเทศบาลตำบลศรีดอนไผ่ ไปรษณีย์ดำเนินสะดวก ประปาส่วนภูมิภาคสาขาราชบุรี การไฟฟ้าส่วนภูมิภาค อำเภอดำเนินสะดวก



                     3. กำหนดประเภทหรือชนิดของโรงงานที่ให้ดำเนินการได้ในที่ดินประเภทที่อยู่อาศัยหนาแน่นน้อย (สีเหลือง) ที่ดินประเภทที่อยู่อาศัยหนาแน่นปานกลาง (สีส้ม) ที่ดินประเภทพาณิชยกรรมและที่อยู่อาศัยหนาแน่นมาก (สีแดง) ที่ดินประเภทชนบทและเกษตรกรรม (สีเขียว) และที่ดินประเภทอนุรักษ์ชนบทและเกษตรกรรม (สีขาวมีกรอบและเส้นทแยงสีเขียว) ตามบัญชีท้ายประกาศกระทรวงมหาดไทย ทั้งนี้ เพื่อให้เป็นไปตามวัตถุประสงค์การใช้ที่ดินแต่ละประเภท
                     4. กำหนดการใช้ประโยชน์ที่ดินตามแผนผังแสดงโครงการคมนาคมและขนส่ง โดยในบริเวณ   แนวถนนสาย ก ถนนสาย ข 1 ถนนสาย ข 2 ถนนสาย ข 3 และถนนสาย ค ตามแผนผังแสดงโครงการคมนาคมและขนส่งท้ายประกาศนี้ ให้ใช้ประโยชน์ที่ดินเพื่อกิจการตามที่กำหนด ดังต่อไปนี้
                               4.1 การสร้างถนนหรือเกี่ยวข้องกับถนน และสาธารณูปโภคและสาธารณูปการ
                               4.2 การสร้างรั้วหรือกำแพง
                               4.3 เกษตรกรรมที่มีความสูงของอาคารไม่เกิน 7.5 เมตร หรือไม่ใช่อาคารขนาดใหญ่
 



เศรษฐกิจ-สังคม



3. เรื่อง  รายงานผลการกู้เงินล่วงหน้าเพื่อปรับโครงสร้างหนี้พันธบัตรรัฐบาลรุ่น LB236A เมื่อวันที่ 17 มีนาคม 2566
                     คณะรัฐมนตรีรับทราบตามที่กระทรวงการคลัง (กค.) เสนอ รายงานผลการกู้เงินล่วงหน้าเพื่อปรับโครงสร้างหนี้พันธบัตรรัฐบาลรุ่น LB236A เมื่อวันที่ 17 มีนาคม 2566 ที่จะครบกำหนดในวันที่ 16 มิถุนายน 2566 (เป็นการดำเนินการตามพระราชกำหนดให้อำนาจ กค. กู้เงินและจัดการเงินกู้เพื่อช่วยเหลือกองทุนเพื่อการฟื้นฟูและพัฒนาระบบสถาบันการเงิน ระยะที่สอง พ.ศ. 2545 มาตรา 6 ที่บัญญัติให้ในการกู้เงินแต่ละคราวต้องรายงานคณะรัฐมนตรีเพื่อทราบและประกาศในราชกิจจานุเบกษาภายในหกสิบวันนับตั้งแต่วันทำสัญญากู้หรือวันออกพันธบัตรหรือตราสารอื่น) สรุปสาระสำคัญได้ ดังนี้
                     1. พันธบัตรรัฐบาลรุ่น LB236A ที่ออกภายใต้พระราชกำหนดช่วยเหลือกองทุนเพื่อการฟื้นฟูฯ ระยะที่สอง ที่จะครบกำหนดในวันที่ 16 มิถุนายน 2566 มีวงเงินที่ครบกำหนดสูงจำนวน 98,163 ล้านบาท กค. จึงได้ดำเนินการกู้เงินล่วงหน้าเพื่อปรับโครงสร้างหนี้พันธบัตรรัฐบาลดังกล่าวเพื่อลดความเสี่ยงในการปรับโครงสร้างหนี้ ผ่านการออกพันธบัตรรัฐบาลเพื่อการปรับโครงสร้างหนี้ (พ.ร.ก. ช่วยเหลือกองทุนเพื่อการฟื้นฟูฯ ระยะที่สอง)  ในปีงบประมาณ พ.ศ. 2566 ครั้งที่ 2 (LB266A) โดยมีรายละเอียด ดังนี้




วันที่ประมูล
อายุ
วงเงิน
(ล้านบาท)
อัตราผลตอบแทนเฉลี่ย
(ร้อยละต่อปี)


15 มีนาคม 2566
3.25 ปี
30,000
1.9204



                     2. กค. ได้ออกประกาศ กค. เรื่อง ผลการจำหน่ายพันธบัตรรัฐบาลเพื่อการปรับโครงสร้างหนี้        (พ.ร.ก. ช่วยเหลือกองทุนเพื่อการฟื้นฟูฯ ระยะที่สอง) ในปีงบประมาณ พ.ศ. 2566 ครั้งที่ 2 เพื่อลงประกาศในราชกิจจานุเบกษา (ภายในวันที่ 15 พฤษภาคม 2566) ต่อไปด้วยแล้ว
 
4. เรื่อง รายงานผลการดำเนินการตามพระราชบัญญัติคุ้มครองแรงงานในงานประมง พ.ศ.2562 (ระหว่างวันที่  1 มกราคม 2564 - 31 ธันวาคม 2564) 
                     คณะรัฐมนตรีรับทราบตามที่กระทรวงแรงงาน (รง.) รายงานผลการดำเนินการตามพระราชบัญญัติคุ้มครองแรงงานในงานประมง พ.ศ. 2562 (ระหว่างวันที่ 1 มกราคม 2564-31 ธันวาคม 2564) (เป็นการดำเนินการตามพระราชบัญญัติคุ้มครองแรงงานในงานประมง พ.ศ. 2562 มาตรา 6  วรรคสี่ที่บัญญัติให้ รง. จัดทำรายงานผลการดำเนินงานประจำปีเกี่ยวกับสถานการณ์ จำนวนคดีการดำเนินการของหน่วยงานที่เกี่ยวข้อง และแนวทางการดำเนินงานในอนาคตเกี่ยวกับการคุ้มครองแรงงานในงานประมงให้สอดคล้องกับมาตรฐานสากล เสนอต่อคณะรัฐมนตรี ทั้งนี้ ตามระยะเวลาที่รัฐมนตรีว่าการกระทรวงแรงงานกำหนด) สาระสำคัญสรุปได้ ดังนี้
                     1. รง. ได้ดำเนินการรวบรวมผลการดำเนินการตามพระราชบัญญัติคุ้มครองแรงงานฯ (ระหว่างวันที่ 1 มกราคม-31 ธันวาคม 2564) จากหน่วยงานในสังกัด รง. และหน่วยงานอื่นประกอบด้วย กรมสวัสดิการและคุ้มครองแรงงาน กรมการจัดหางาน สำนักงานประกันสังคมและกรมประมง ซึ่งเป็นหน่วยงานรับผิดชอบกฎหมายว่าด้วยการคุ้มครองแรงงาน กฎหมายว่าด้วยการจัดหางานและคุ้มครองคนหางาน กฎหมายว่าด้วยการเดินเรือใน  น่านน้ำไทย กฎหมายว่าด้วยการบริหารจัดการการทำงานของคนต่างด้าว กฎหมายว่าด้วยการประมง กฎหมายว่าด้วยเงินทดแทน และกฎหมายว่าด้วยแรงานสัมพันธ์ โดยมีผลการดำเนินงานตามพระราชบัญญัติคุ้มครองแรงงานในงานประมง ภายใต้กรอบนโยบาย 5 P ดังนี้
                               1.1 ด้านนโยบาย (Policy) รง. ได้สร้างกลไกการขับเคลื่อนการดำเนินงานป้องกันปัญหาการค้ามนุษย์ด้านแรงงาน โดยแต่งตั้งคณะอนุกรรมการและคณะทำงาน ได้แก่ (1) คณะอนุกรรมการป้องกันการบังคับใช้แรงงานและการค้ามนุษย์ด้านแรงงาน (2) คณะทำงานกำกับและติดตามการป้องกันปัญหาการบังคับใช้แรงงานและการค้ามนุษย์ด้านแรงงาน และ (3) คณะทำงานกำกับและติดตามการป้องกันและแก้ไขปัญหาแรงงานในภาคประมง ทั้งนี้ ในปี 2564 ปลัดกระทรวงแรงงานได้แต่งตั้งคณะทำงานกำกับและติดตามการป้องกันปัญหาการบังคับใช้แรงงานและการค้ามนุษย์ด้านแรงงาน และคณะทำงานกำกับและติดตามการป้องกันและแก้ไขปัญหาแรงงานในภาคประมง เพื่อให้สอดคล้องกับนโยบายสำคัญของ รง. ปีงบประมาณ พ.ศ. 2564 มาตรการป้องกันและแก้ไขปัญหาการค้ามนุษย์ด้านแรงาน เพื่อมุ่งสู่ Tier1* และมาตรการถอดรายการสินค้าออกจากรายการที่ถูกขึ้นบัญชี การใช้แรงงานเด็กหรือแรงงานบังคับ (List of Produced by Child Labor or Force Labor: TVPRA List)
                               1.2 ด้านการป้องกัน (Prevention) จากสถานการณ์การแพร่ระบาดของโรคติดเชื้อไวรัสโคโรนา 2019 (โควิด-19) รง. ได้มีมาตรการห้ามเคลื่อนย้ายแรงานต่างด้าวและได้มีการห้ามนำเข้าแรงงานต่างด้าวตามระบบ MOU ตั้งแต่เดือนมีนาคม 2563 ซึ่งในปี 2564 รง.โดยกรมการจัดหางานได้ดำเนินการบริหารจัดการแรงงานต่างด้าวในกิจการประมงและแปรรูปสัตว์น้ำ รวมทั้งสิ้น 129,248 ราย แบ่งเป็น แรงานสัญชาติเมียนมา 111,900 ราย แรงงานสัญชาติลาว 2,424 ราย แรงงานสัญชาติกัมพูชา 14,916 ราย และแรงงานสัญชาติเวียดนาม  8 ราย และจากข้อมูสสถิติแรงงานต่างด้าวในกิจการประมงและเแปรรูปสัตว์น้ำได้ให้คำปรึกษา แนะนำ ช่วยเหลือผ่านศูนย์ร่วมบริการช่วยเหลือแรงงานต่างด้าว 2,686 ราย และส่งเสริมให้สถานประกอบการนำแนวปฏิบัติการใช้แรงงานที่ดีไปใช้เป็นแนวทางในการปรับปรุงสภาพการจ้างและสภาพการทำงานเพื่อพัฒนาไปสู่การปฏิบัติที่สอดคล้องกับกฎหมาย ส่งผลให้เกิดการยกระดับคุณภาพชีวิตของลูกจ้างและสถานประกอบกิจการ
                               1.3 ด้านการบังคับใช้กฎหมาย (Prosecution) รง. ได้ตรวจสอบสภาพการจ้างสภาพของการทำงาน และสภาพความเป็นอยู่ของแรงงาน ณ ศูนย์ควบคุม การแจ้งเรือเข้า-ออก ในพื้นที่ 22 จังหวัดชายทะเล และการตรวจเรือประมงกลางทะเล มีเรือประมงผ่านการตรวจ 47,529 ลำ  แรงงานผ่านการตรวจ 590,782 ราย และพบการกระทำความผิด 30 ลำ ในจำนวนนี้เจ้าหน้าที่ตรวจแรงงานดำเนินการออกคำสั่ง 8 ครั้ง ดำเนินคดี 24 คดี [เป็นการกระทำความผิดฐานนายจ้างไม่จ่ายค่าจ้างผ่านบัญชีธนาคาร 15 คดี ฐานความผิดไม่จัดทำเวลาพัก 1 คดีและความผิดฐานไม่จัดทำสัญญาจ้าง 5 คดี (ข้อมูลระหว่างวันที่ 1 มกราคม-31 พฤษภาคม 2564)] รวมทั้งบูรณาการร่วมกับศูนย์อำนวยการรักษาผลประโยชน์ของชาติทางทะเลในการตรวจคุ้มครองแรงงานในเรือประมงกลางทะเลเพื่อตรวจสอบเรือประมง 431 ลำ มีแรงงานผ่านการตรวจ 5,423 ราย และพบการปฏิบัติไม่ถูกต้อง 8 ลำ
                     1.4 ด้านการคุ้มครองช่วยเหลือ (Protection) ดำเนินการจ่ายประโยชน์ทดแทนให้กับแรงงาน   ต่างด้าวในกิจการประมงทะเล โดยผ่านกองทุนประกันสังคม 1,067 ราย จำนวน 18.63 ล้านบาท และกองทุนเงินทดแทน 249 ราย จำนวน 49.23 ล้านบาทในกรณีประสบอันตรายหรือเจ็บป่วย เนื่องจากการทำงานในกิจการประมง
                     1.5 ด้านการมีส่วนร่วม (Partnership) รง. ได้ดำเนินโครงการสิทธิจากเรือสู่ฝั่ง (Ship to Shoer Rights Project) ร่วมกับสหภาพยุโรป (European Union: EU) และองค์การแรงงานระหว่างประเทศ (International Labour Organization: ILO) เพื่อดำเนินการสำรวจข้อมูลพื้นฐานเกี่ยวกับสภาพการทำงานและสภาพความเป็นอยู่ของแรงานประมงและแรงานแปรรูปอาหารทะเลให้ครอบคลุมพื้นที่ทั้ง 22 จังหวัดชายทะเลของไทย ทั้งนี้ จากข้อมูลการสำรวจ พบว่าสภาพการทำงานของแรงงานในอุตสาหกรรมการประมง และแปรรูปอาหารทะเลเปลี่ยนแปลงไปในทิศทางที่ดีเมื่อเทียบกับผลสำรวจปี พ.ศ. 2559 และได้ส่งเสริมให้ รง. สามารถให้สัตยาบันพิธีสาร ปี ค.ศ. 2014  ส่วนสริมอนุสัญญาองค์การแรงานระหว่างประเทศ ฉบับที่ 29 ว่าด้วยกระทรวงแรงงานบังคับ ค.ศ. 1930 และอนุสัญญาฯ ฉบับที่ 188 ว่าด้วยการทำงานในภาคประมง ค.ศ. 2007 รวมทั้งส่งเสริมการจัดตั้งศูนย์อภิบาลผู้เดินทางทะเลจังหวัดสงขลา ร่วมกับศูนย์ร่วมบริการช่วยเหลือแรงงานต่างด้าว (Stella Maris) เพื่อช่วยเหลือแรงงานประมงทะเลให้ได้รับสิทธิตามกฎหมาย ซึ่งต่อมาโครงการฯ ขยายขอบเขตการดำเนินงานครอบคลุมประเทศในภูมิภาคอาเซียนแล้ว 7 ประเทศ ได้แก่ ราชอาณาจักรกัมพูชา สาธารณรัฐอินโดนีเซีย สาธารณรัฐประชาธิปไตยประชาชนลาว สาธารณรัฐแห่งสหภาพพม่า สาธารณรัฐฟิลิปนส์ ราชอาณาจักรไทย และสาธารณรัฐสังคมนิยมเวียดนาม โดยมีระยะเวลาดำเนินโครงการฯ ระหว่างเดือนสิงหาคม 2563 - กรกฎาคม 2567 โดย EU เป็นหน่วยงานสนับสนุนงบประมาณสำหรับดำเนินโครงการฯ รวมทั้งร่วมกับกระทรวงการต่างประเทศสหรัฐอเมริกาดำเนินโครงการ Attaining Lasting Change for Better Enforcement of Labor  and Criminal Law to Address Child Labor, Forced Labor and Human Trafficking Project (ATLAS Project)  เป็นการยกระดับการบังคับใช้กฎหมายแรงงาน และกฎหมายอาญาเพื่อแก้ไขปัญหาการใช้แรงงานเด็ก การใช้แรงงานบังคับ และการค้ามนุษย์ เพื่อการแลกเปลี่ยนที่ยั่งยืนโดยมีกรอบระยะเวลาดำเนินการระหว่างปี 2562-2566 ซึ่งจะได้รับการสนับสนุนด้านวิชาการและงบประมาณจากกระทรวงแรงงานสหรัฐอเมริกา (United States Department of Labor: USDOL) จำนวน 7.5 ล้านดอลลาร์สหรัฐ เพื่อดำเนินโครงการใน 4 ประเทศ ได้แก่ ราชอาณาจักรไทย (เป็นประเทศนำร่อง) สาธารณรัฐปารากวัย และอีก 2 ประเทศ** ซึ่งอยู่ระหว่างการพิจารณา โดยมีองค์กรวินร็อคอินเตอร์เนชั้นแนล (Winrock International) เป็นผู้ดำเนินโครงการฯ ประกอบด้วย 3 กิจกรรม ได้แก่ (1) การพัฒนากฎหมาย (2) การบังคับใช้กฎหมาย และ (3) การประสานงานที่มีประสิทธิภาพระหว่างหน่วยงานบังคับใช้กฎหมายและคุ้มครองทางสังคมที่เกี่ยวกับแรงงานเด็ก แรงงานบังคับและการค้ามนุษย์ ในปี 2564 ได้มีจัดการอบรมแล้ว จำนวน 3 รุ่น และมีผู้ผ่านการอบรม 115 คน
                     2. รง. ได้มีข้อเสนอแนะเชิงนโยบายเกี่ยวกับแนวทางการดำเนินงานในอนาคตเพื่อให้แรงงานในงานประมงได้รับการคุ้มครองสิทธิสอดคล้องตามมาตรฐานสากล เช่น การกำหนดนโยบาย งบประมาณ บุคลากร หรือแผนงานเพื่อส่งเสริมการคุ้มครองแรงงานในงานประมง ทั้งในน่านน้ำและนอกน่านน้ำให้เกิดผลในทางปฏิบัติ  การกำหนดกลไกในการดำเนินงานรวมถึงวางบรรทัดฐานในการคุ้มครองแรงงานประมงทั้งแรงงานไทยและแรงงานต่างด้าวให้ได้รับการช่วยเหลือและได้รับประโยชน์ตามกฎหมายอย่างเท่าเทียม และการสร้างเครือข่ายความร่วมมือเพื่อผลักดันให้กลไกของหน่วยงานภาครัฐ สามารถป้องกันการลักลอบไปทำงานประมงในต่างประเทศได้อย่างเป็นรูปธรรม โดยมุ้งเน้นการดำเนินงานในเชิงรุกเพื่อเป็นการป้องกันปัญหาแรงงานถูกเอารัดเอาเปรียบที่อาจนำไปสู่การค้ามนุษย์ด้านแรงงาน และการบังคับใช้แรงงานหรือบริการ
_______________
*รายการสถานการณ์การค้ามนุษย์ประจำปีที่กระทรวงการต่างประเทศสหรัฐอเมริกาจัดทำขึ้นเป็นประจำทุกปี ตามกฎหมายว่าด้วยการปกป้องเหยื่อการค้ามนุษย์ของทั่วโลกกับมาตรฐานของสหรัฐอเมริกาและจัดระดับสถานการณ์การค้ามนุษย์ของประเทศต่าง ๆ แบ่งออกเป็น 4 ระดับ ดังนี้
          1. ระดับที่ 1 (Tier 1) หมายถึง ประเทศที่ดำเนินการสอดคล้องกับมาตรฐานขั้นต่ำตามกฎหมายของสหรัฐอเมริกาในการป้องกันและบังคับใช้กฎหมายการต่อต้านการค้ามนุษย์
          2. ระดับที่ 2 (Tier 2) หมายถึง ประเทศที่มีการดำเนินการยังไม่สอคคล้องกับกฎหมายของสหรัฐอเมริกา แต่ได้แสดงให้เห็นถึงความพยายามในการแก้ไขปัญหาการค้ามนุษย์
          3. ระดับที่ 2 ซึ่งต้องจับตามอง (Tier 2 Watch List) หมายถึง ประเทศที่มีลักษณะคล้ายระดับที่ 2 แต่มีรายงาบถึงเหยื่อการค้ามนุษย์ที่เพิ่มขึ้น หรือไม่มีหลักฐานชัดเจนว่ารัฐบาลได้พยายามต่อต้านการค้ามนุษย์
          4. ระดับที่ 3 (Tier 3) หมายถึง ประเทศที่ดำเนินการไม่สอดคล้องกับมาตรฐานขั้นต่ำตามกฎหมายของสหรัฐอเมริกาและไม่มีความพยายามแก้ไขปัญหาการค้ามนุษย์
**สาธารณรัฐไลบีเรีย และสาธารณรัฐอาร์เจนตินา
 
5. เรื่อง รายงานการเงินแผ่นดิน ประจำปีงบประมาณ พ.ศ. 2565
                     คณะรัฐมนตรีมีมติรับทราบรายงานการเงินแผ่นดิน ประจำปีงบประมาณ พ.ศ. 2565 ตามที่กระทรวงการคลังเสนอ และให้เสนอรัฐสภาทราบต่อไป
                     กค. เสนอว่า โดยที่พระราชบัญญัติวินัยการเงินการคลังของรัฐ พ.ศ. 2561 มาตรา 75 วรรคสาม บัญญัติให้ กค. เสนอรายงานการเงินแผ่นดินประจำปีงบประมาณพร้อมด้วยรายงานผลการตรวจสอบของ สตง. ต่อคณะรัฐมนตรีเพื่อเสนอรัฐสภาภายในสองร้อยสิบวันนับแต่วันสิ้นปีงบประมาณ จึงได้เสนอรายงานการเงินแผ่นดิน ประจำปีงบประมาณ พ.ศ. 2565  ซึ่งสำนักงานการตรวจเงินแผ่นดิน (สตง.) ได้ตรวจสอบรับรองแล้ว (ครบกำหนดวันที่ 27 เมษายน  2566)
                    สาระสำคัญของรายงานฯ
                     1. รายงานการเงินแผ่นดิน ประจำปีงบประมาณ พ.ศ. 2565 จัดทำขึ้นตามมาตรฐานการบัญชีภาครัฐและนโยบายการบัญชีภาครัฐสำหรับบัญชีการเงินแผ่นดินซึ่งใช้หลักเกณฑ์คงค้างแบบผสม (Modified Accrual Basis) ยกเว้นงบกระแสเงินสดและรายงานการรับจ่ายเงินประจำปีงบประมาณใช้เกณฑ์เงินสด ประกอบด้วย
                               1) งบแสดงผลการดำเนินงานทางการเงิน
                               2) งบแสดงฐานะการเงิน
                               3) งบแสดงการเปลี่ยนแปลงสินทรัพย์สุทธิ/ส่วนทุน
                               4) งบกระแสเงินสด
                               5) รายงานการรับจ่ายเงินประจำปีงบประมาณ
                               6) หมายเหตุประกอบงบการเงิน
                     2. สาระสำคัญของรายงานการเงินแผ่นดิน
                               2.1 งบแสดงผลการดำเนินงานทางการเงิน สำหรับปีสิ้นสุดวันที่ 30 กันยายน 2565 และ 2564
                                                                                                                           (หน่วย:ล้านบาท)



 
			 
ปีงบประมาณ พ.ศ.
เพิ่ม (ลด)


2565
2564
จำนวนเงิน
ร้อยละ


รายได้
			          รายได้แผ่นดินจากหน่วยงาน (หักถอนคืนรายได้)
			          เงินนำส่งกำไรและเงินปันผล
			          รวมรายได้แผ่นดิน
			          รายได้อื่น
รวมรายได้
 
 
 
 


2,379,978.60
			150,733.09
2,530,711.69
			123,917.14
2,205,738.91
			160,069.85
2,365,808.76
			180,672.75
174,239.69
			(9,336.76)
164,902.93
			(56,755.61)
7.90
			(5.83)
6.97
			(31.41)


2,654,628.83
2,546,481.51
108,147.32
4.25


ค่าใช้จ่าย
			          รายจ่ายจากเงินงบประมาณจากหน่วยงาน
			          ค่าใช้จ่ายอุดหนุน-หน่วยงานภาครัฐ
			
เพื่อการพัฒนาและฟื้นฟูเศรษฐกิจ
เพื่อแก้ปัญหา COVID-19

			          ค่าใช้จ่ายอื่น
รวมค่าใช้จ่าย 
รายได้ต่ำกว่าค่าใช้จ่ายสุทธิ
 
			3,076,004.97
			 
			375.75
			435,980.97
			51,030.10
 
			3,138,543.67
			 
			734.94
			785,334.46
			36,934.76
 
			(62,538.70)
			 
			(359.19)
			(349,353.49)
			14,095.34
 
			(1.99)
			 
			(48.87)
			(44.48)
			38.16


3,563,391.79
3,961,547.83
(398,156.04)
(10.05)


(908,762.96)
(1,415,066.32)
506,303.36
35.78



                     ในปีงบประมาณ พ.ศ. 2565 รัฐบาลมีรายได้เพิ่มขึ้นจากปีงบประมาณ พ.ศ. 2564 จำนวน 108,147.32 ล้านบาท คิดเป็นร้อยละ 4.25 ซึ่งส่วนใหญ่เป็นรายได้จากภาษีอากร ค่าธรรมเนียมและอื่น ๆ และรัฐบาลมีค่าใช้จ่ายลดลงจากปีงบประมาณ พ.ศ. 2564 จำนวน 398,156.04 ล้านบาท คิดเป็นร้อยละ 10.05 ซึ่งส่วนใหญ่เป็นเงินอุดหนุนเพื่อการก่อสร้างทางสายหลักระยะที่ 2 (ADB) และค่าใช้จ่ายอุดหนุนเพื่อแก้ไขปัญหา เยียวยา ฟื้นฟูเศรษฐกิจและสังคม แก้ไขปัญหาเศรษฐกิจและสังคมที่ได้รับผลกระทบจากการแพร่ระบาดของโรคติดเชื้อไวรัสโคโรนา 2019 แต่อย่างไรก็ตาม ในปีงบประมาณ พ.ศ. 2565 รัฐบาลมีรายได้ต่ำกว่าค่าใช้จ่ายสุทธิจำนวน 506,303.36 ล้านบาท คิดเป็นร้อยละ 35.78 ซึ่งเกิดจากการดำเนินงานประจำปีงบประมาณ พ.ศ. 2565 ที่มีรายได้ต่ำกว่าค่าใช้จ่าย
 
 
                     2.2 งบแสดงฐานะการเงิน ณ วันที่ 30 กันยายน 2565 และ 2564 
                                                                                                                        (หน่วย : ล้านบาท)



 
			 
ปีงบประมาณ พ.ศ.
เพิ่ม (ลด)


2565
2564
จำนวนเงิน
ร้อยละ


สินทรัพย์
			สินทรัพย์หมุนเวียน
			สินทรัพย์ไม่หมุนเวียน
 
			779,746.89
			7,513,750.89
 
			829,996.47
			7,494,345.65
 
			(50,249.58)
			19,405.24
 
			(6.05)
			0.26


รวมสินทรัพย์
8,293,497.78
8,324,342.12
(30,844.34)
(0.37)


หนี้สิน
			            หนี้สินหมุนเวียน
			            หนี้สินไม่หมุนเวียน
 
			1,822,787.20
			7,954,172.03
 
			1,633,936.07
			7,286,112.93
 
			188,851.13
			668,059.10
 
			11.56
			9.17


รวมหนี้สิน 
9,776,959.23
8,920,049.00
856,910.23
9.61


            ทุน
			            รายได้ต่ำกว่าค่าใช้จ่ายสะสม
			            กำไร/ขาดทุนที่ยังไม่เกิดจากเงินลงทุนสุทธิ
4,264,479.37
			(5,796,697.93)
			48,739.11
4,231,474.49
			(4,888,772.70)
			61,591.33
33,022.88
			(907,925.23)
			(12,852.22)
0.78
			(18.57)
			(20.87)


รวมสินทรัพย์สุทธิ/ส่วนทุน
(1,483,461.45)
(595,706.88) 
(887,754.57)
(149.03)


รวมหนี้สินและสินทรัพย์สุทธิ/ส่วนทุน
8,293,497.78
8,324,342.12
(30,844.34)
(0.37)



                     รัฐบาลมีสินทรัพย์สุทธิ/ส่วนทุน ณ วันสิ้นปีงบประมาณ พ.ศ. 2565 ลดลงจำนวน 1,483,461.45 ล้านบาท สินทรัพย์สุทธิ/ส่วนทุนลดลงจากปีงบประมาณ พ.ศ. 2564 จำนวน 887,754.57 ล้านบาท คิดเป็นร้อยละ 149.03 ซึ่งเป็นผลจากมีการปรับปรุงทุนของหน่วยงานจากการตีราคาเพิ่มขึ้นของมูลค่าที่ดินราชพัสดุโดยกรมธนารักษ์ การดำเนินงานประจำปีที่มีรายได้ต่ำกว่าค่าใช้จ่ายและการปรับปรุงรายได้และค่าใช้จ่ายของปีก่อนเข้าบัญชีรายได้ต่ำกว่าค่าใช้จ่ายสะสม และการปรับมูลค่าเงินลงทุนในหลักทรัพย์ในความต้องการของตลาดระยะยาวลดลงตามมูลค่ายุติธรรม
                               2.3 งบแสดงการเปลี่ยนแปลงสินทรัพย์สุทธิ/ส่วนทุน สำหรับปีสิ้นสุดวันที่ 30 กันยายน 2565 และ 2564
                                                                                                                 (หน่วย : ล้านบาท)



รายการเคลื่อนไหว
ปีงบประมาณ พ.ศ.
เพิ่ม (ลด)


2565
2564
จำนวนเงิน 
ร้อยละ


สินทรัพย์สุทธิ ณ วันที่ 30 กันยายน 2564 ก่อนปรับปรุง
(595,706.88)
			 
517,640.03
(1,113,346.91)
(215.08)


ปรับปรุงรายได้และค่าใช้จ่ายของปีก่อน
837.73
(3,301.61)
4,139.34
125.37


ยอดคงเหลือ ณ วันที่ 30 กันยายน 2564 หลังปรับปรุง
(594,869.15)
514,338.42
(1,109,207.57)
(215.66)


การเปลี่ยนแปลงสินทรัพย์สุทธิ/ส่วนทุน
สำหรับปี 2565
			ส่วนเกินทุนจากการปรับมูลค่าที่ดินราชพัสดุ
 
			 
			33,022.88
 
			 
			221,866.60
 
			 
			(188,843.72)
 
			 
			(85.12)


ผลจากการดำเนินงานประจำปีที่มีรายได้ต่ำกว่าค่าใช้จ่าย
			กำไรขาดทุนที่ยังไม่เกิดขึ้นจากเงินลงทุนสุทธิ
(908,762.96)
			 
			(12,852.22)
(1,415,066.32)
			 
			83,154.42
506,303.36
			 
			(96,006.64)
35.78
			 
			(115.46)


สินทรัทย์สุทธิ ณ วันที่ 30 กันยายน 2565
(1,483,461.45)
(595,706.88)
(887,754.57)
(149.03)



 
 
                               2.4 งบกระแสเงินสด สำหรับปีสิ้นสุดวันที่ 30 กันยายน 2565 และ 2564
(หน่วย : ล้านบาท)



 
ปีงบประมาณ พ.ศ.
เพิ่ม (ลด)


2565
2564
จำนวนเงิน 
ร้อยละ


กระแสเงินสดจากกิจกรรมดำเนินงาน
			            เงินสดรับ
			            เงินสดจ่าย
กระแสเงินสดสุทธิจากกิจกรรมดำเนินงาน
กระแสเงินสดจากกิจกรรมลงทุน
 
			3,760,951.63
			4,192,358.69
 
			3,907,954.77
			4,465,442.40
 
			(147,003.44)
			(273,083.71)
 
			(3.76)
			(6.12)


(431,407.36)
(557,487.63)
126,080.27
22.62


 
 
 
 


เงินสดรับ
			เงินสดจ่าย
29.07
			2,231.33
1,854.79
			5,760.30
(1,852.72)
			(3,528.97)
(98.43)
			(61.26)


กระแสเงินสดสุทธิจากกิจกรรมลงทุน
(2,202.26)
(3,905.51)
1,703.25
43.61


กระแสเงินสดจากกิจกรรมจัดหาเงิน
			เงินสดรับ
			เงินสดจ่าย
กระแสเงินสดสุทธิจากกิจกรรมจัดหาเงิน
เงินสดและรายการเทียบเท่าเงินสดเพิ่มขึ้น
(ลดลง) สุทธิ
เงินสดและรายการเทียบเท่าเงินสด
คงเหลือ ณ วันต้นงวด
เงินสดและรายการเทียบเท่าเงินสด
คงเหลือ ณ วันปลายงวด
 
			2,447,896.76
			2,003,297.97
 
			2,392,304.54
			1,820,236.73
 
			55,592.22
			183,061.24
 
			2.32
			10.06


444,598.79
572,067.81
(127,469.02)
(22.28)


10,989.17
			 
10,674.67
314.50
			 
2.95


622,056.00
611,381.33
10,674.67
1.75


633,045.17
622,056.00
10,989.17
1.77



                               2.5 รายงานการรับจ่ายเงินประจำปีงบประมาณ สำหรับปีสิ้นสุด วันที่ 30 กันยายน 2565 และ 2564
(หน่วย : ล้านบาท)



 
ปีงบประมาณ พ.ศ.
เพิ่ม (ลด)


2565
2564
จำนวนเงิน 
ร้อยละ


รายรับ
			            1. รายได้แผ่นดิน
			            2. เงินกู้
			            3. เงินนอกงบประมาณ
 
			2,639,865.15
			652,552.56
			943,294.88
 
			2,502,531.09
			734,703.39
			1,294,210.89
 
			137,334.06
			(82,150.83)
			(350,916.01)
 
			5.49
			(11.18)
			(27.11)


รวมรายรับ
4,235,712.59
4,531,445.37
(295,732.78)
(6.53)


รายจ่าย
			            4. รายจ่ายเงินในงบประมาณ
			            5. รายจ่ายเงินนอกงบประมาณ
 
			2,871,529.05
			1,328,910.70
 
			2,889,127.20
			1,625,675.86
 
			(17,598.15)
			(296,765.16)
 
			(0.61)
			(18.25)


รวมรายจ่าย
4,200,439.75
4,514,803.06
(314,363.31)
(6.96)


รายรับสูงกว่ารายจ่าย
35,272.84
16,642.31
18,630.53
111.95



 
                               2.6 ผลการวิเคราะห์
                               รัฐบาลมีรายได้ประจำปีงบประมาณ พ.ศ. 2565 เพิ่มขึ้นจากปีงบประมาณ พ.ศ. 2564  คิดเป็นร้อยละ 4.25 มีค่าใช้จ่ายประจำปีงบประมาณ พ.ศ. 2565 ลดลงจากปีงบประมาณ พ.ศ. 2564 คิดเป็นร้อยละ 10.05 และผลการดำเนินงานทางการเงินประจำปีงบประมาณ พ.ศ. 2565 รัฐบาลมีรายได้ต่ำกว่าค่าใช้จ่าย แต่ลดลงจากปีงบประมาณ พ.ศ. 2564 คิดเป็นร้อยละ 35.78 อย่างไรก็ดี รัฐบาลยังสามารถดำเนินงานอย่างต่อเนื่องได้ (Going Concern) เนื่องจากมีแนวโน้มในการจัดเก็บรายได้ที่เพิ่มสูงขึ้นภายหลังจากสถานการณ์การแพร่ระบาดของโรคติดเชื้อไวรัสโคโรนา 2019 คลี่คลาย มีการผลักดันการเพิ่มประสิทธิภาพการจัดเก็บรายได้อย่างต่อเนื่องด้วยการนำระบบอิเล็กทรอนิกส์มาใช้ ดำเนินการบริหารเงินคงคลังให้มีเพียงพอต่อการเบิกจ่ายเงินของหน่วยงานของรัฐในแต่ละช่วงเวลา บริหารที่ราชพัสดุให้เกิดความคุ้มค่า เหมาะสมกับศักยภาพที่ดินให้เกิดประโยชน์สูงสุด บริหารเงินลงทุนโดยมีการประเมินผลการดำเนินงานของรัฐวิสาหกิจอย่างต่อเนื่องโดยให้ความสำคัญกับการพิจารณาการลงทุนให้ครอบคลุมจากทุกแหล่งเงิน และบริหารหนี้สินโดยการวางแผนการชำระหนี้ให้เหมาะสมกับการบริหารสภาพคล่องหรือฐานะการคลังของแผ่นดินโดยไม่เป็นภาระการคลังในระยะยาว
 
6. เรื่อง รายงานประจำปี 2565 ของสำนักงานคณะกรรมการนโยบายเขตพัฒนาพิเศษภาคตะวันออกและผลการสอบบัญชี สำหรับปีสิ้นสุดวันที่ 30 กันยายน 2565
                     คณะรัฐมนตรีมีมติรับทราบ ดังนี้
                     1. รับทราบรายงานประจำปี 2565 ของสำนักงานคณะกรรมการนโยบายเขตพัฒนาพิเศษภาคตะวันออก ตามที่สำนักงานคณะกรรมการนโยบายเขตพัฒนาพิเศษภาคตะวันออกเสนอ และให้เสนอสภาผู้แทนราษฎรและวุฒิสภาเพื่อทราบต่อไป
                     2. รับทราบผลการสอบบัญชี สำหรับปีสิ้นสุดวันที่ 30 กันยายน 2565 ตามที่สำนักงานคณะกรรมการนโยบายเขตพัฒนาพิเศษภาคตะวันออกเสนอ
                     สาระสำคัญของเรื่อง
                     1. รายงานประจำปี 2565 ของ สกพอ.
                         สกพอ. ได้จัดทำรายงานประจำปี 2565 โดยมีผลงานที่สำคัญ ดังนี้



ประเด็น
การดำเนินการ


1. โครงการพัฒนาโครงสร้างพื้นฐานที่สำคัญ (EEC Project List) โดยมีโครงการที่คณะรัฐมนตรีอนุมัติหลักการแล้ว รวม 5 โครงการ ได้แก่                   1) โครงการรถไฟความเร็วสูงเชื่อม 3 สนามบิน              2) โครงการพัฒนาสนามบินอู่ตะเภาและเมืองการบินภาคตะวันออก 3) โครงการพัฒนาท่าเรือแหลมฉบังระยะที่ 3 ท่าเทียบเรือ F 4) โครงการพัฒนาท่าเรืออุตสาหกรรมมาบตาพุดระยะที่ 3 และ             5) โครงการศูนย์ซ่อมบำรุงอากาศยานอู่ตะเภา (Maintenance Repair and Overhaul : MRO)
· โครงการรถไฟความเร็วสูงเชื่อม 3 สนามบิน มีความก้าวหน้าของโครงการ เช่น มีการส่งมอบพื้นที่โครงการให้เอกชนตามคู่สัญญาดำเนินการ มีการออกแบบและก่อสร้างโครงการพื้นฐานเกี่ยวกับโครงการก่อนวันที่เริ่มต้นนับระยะเวลาโครงการ (เช่น งานก่อสร้างถนนและสะพานชั่วคราว งานก่อสร้างสำนักงานสนามและบ้านพักคนงาน) และการช่วยเหลือและเยียวยาผู้ที่ได้รับผลกระทบจากการพัฒนาโครงการ
			· โครงการพัฒนาสนามบินอู่ตะเภาและเมืองการบินภาคตะวันออก มีความก้าวหน้าของโครงการ เช่น มีการก่อสร้างทางวิ่งและทางขับที่ 2 และทางขับที่เกี่ยวข้อง มีการพัฒนาระบบสาธารณูปโภคในพื้นที่โครงการ (เช่น ระบบไฟฟ้าและน้ำเย็น ระบบประปาและบำบัดน้ำเสีย และระบบน้ำมันเชื้อเพลิงอากาศยาน) และมีการชดเชยและเยียวยาผู้ที่ได้รับผลกระทบจากการพัฒนาโครงการ
			· โครงการพัฒนาท่าเรือแหลมฉบังระยะที่ 3 ท่าเทียบเรือ F มีความก้าวหน้าของโครงการ เช่น มีการถมทะเล มีการสร้างอาคารท่าเทียบเรือชายฝั่งและมีการชดเชยและเยียวยาผู้ได้รับผลกระทบจากการพัฒนาโครงการ
			· โครงการพัฒนาท่าเรืออุตสาหกรรมมาบตาพุด ระยะที่ 3 มีความก้าวหน้าของโครงการ เช่น มีการก่อสร้างเขื่อนกันทรายในงานถมทะเล และมีการชดเชยและเยียวยาผู้ที่ได้รับผลกระทบจากการพัฒนาโครงการ
			· โครงการศูนย์ซ่อมบำรุงอากาศยานอู่ตะเภา (MRO) มีการชะลอโครงการ เนื่องจาก การบินไทยอยู่ระหว่างการฟื้นฟูกิจการ และมีสถานะเป็นเอกชนจึงไม่สามารถดำเนินโครงการร่วมทุนระหว่างรัฐและเอกชนได้


2. เขตส่งเสริมเศรษฐกิจพิเศษ เป็นพื้นที่ดึงดูดการลงทุนอุตสาหกรรมเป้าหมายภายใน EEC โดยมี 2 รูปแบบ ได้แก่ 1) เขตส่งเสริมเศรษฐกิจพิเศษเพื่อกิจการพิเศษ และ 2) เขตส่งเสริมเศรษฐกิจพิเศษเพื่อกิจการอุตสาหกรรม
· เขตส่งเสริมเศรษฐกิจพิเศษเพื่อกิจการพิเศษ มีการจัดตั้งไปแล้ว 7 เขต รวมพื้นที่ประมาณ 18,314 ไร่ เช่น เขตส่งเสริมเมืองการบินภาคตะวันออก (EECa) เขตส่งเสริมรถไฟความเร็วสูงเชื่อม 3 สนามบิน (EECh) เขตส่งเสริมอุตสาหกรรมและนวัตกรรมดิจิทัล (EECd) และเขตส่งเสริมนวัตกรรมระเบียงเศรษฐกิจพิเศษภาคตะวันออก (EECi)
			· เขตส่งเสริมเศรษฐกิจพิเศษเพื่อกิจการอุตสาหกรรม มีการประกาศจัดตั้งแล้ว รวม 28 เขต รวมพื้นที่ประมาณ 96,892.42 ไร่ เช่น นิคมอุตสาหกรรมเหมราชอีสเทิร์น ซีบอร์ด 4 จังหวัดระยอง นิคมอุตสาหกรรม ทีเอฟ ดี 2 นิคมอุตสาหกรรมเอเซีย คลีน นิคมอุตสาหกรรมโรจนะแหลมฉบัง และนิคมอุตสาหกรรมโรจนะหนองใหญ่ ทั้งนี้ นิคมอุตสาหกรรมทุกแห่งได้ผ่านการประเมินผลกระทบสิ่งแวดล้อมเรียบร้อยแล้ว


3. แผนผังการพัฒนาพื้นที่ EEC โดยแบ่งประเภทการใช้ที่ดินออกเป็น 4 กลุ่มตามการใช้ประโยชน์ที่ดิน ได้แก่ 1) พื้นที่พัฒนาเมืองและชุมชน 2) พื้นที่พัฒนาอุตสาหกรรม 3) พื้นที่พัฒนาเกษตรกรรม และ 4) พื้นที่อนุรักษ์ทรัพยากรธรรมชาติและสิ่งแวดล้อม
· กรมโยธาธิการและผังเมือง อยู่ระหว่างการจัดทำผังเมืองรวม ระดับอำเภอ รวม 30 อำเภอ ในพื้นที่ EEC โดยคาดว่าจะประกาศบังคับใช้ได้ทั้งหมดภายในปี 2567 โดยมีความก้าวหน้า เช่น มีการสำรวจ กำหนดเขตผังเมืองและวิเคราะห์จัดทำร่างผังเมือง จำนวน 17 ผัง


4. ความก้าวหน้าโครงการ EECi และ EECd ดำเนินการโดยสำนักงานพัฒนาวิทยาศาสตร์และเทคโนโลยีแห่งชาติ เพื่อเป็นพื้นที่ต้นแบบการนำนวัตกรรมผลักดันให้เกิดอุตสาหกรรมใหม่ที่ใช้เทคโนโลยีขั้นสูง และเพื่อเป็นศูนย์กลางการพัฒนาด้านดิจิทัลและเป็นเมืองอัจฉริยะต้นแบบ
· โครงการ EECi มีความก้าวหน้าในการพัฒนาพื้นที่ของ EECi เช่น มีการก่อสร้างกลุ่มอาคาร เพื่อรองรับการพัฒนานวัตกรรมในรูปแบบต่าง ๆ ซึ่งปัจจุบันอยู่ระหว่างการตกแต่งพื้นที่ส่วนกลางและปรับภูมิทัศน์โดยรอบ ติดตั้งแพลตฟอร์มไอโอทีและระบบวิเคราะห์ข้อมูลอุตสาหกรรมในโรงงานอุตสาหกรรมนำร่อง และจัดตั้งห้องปฏิบัติการวิจัยทดสอบประสิทธิภาพมอเตอร์ไฟฟ้าที่ผ่านการรับรองมาตรฐาน ISO 17025
			· โครงการ EECd มีการจัดโซน (Zoning) เพิ่มพื้นที่สำหรับกิจกรรมเชิงพาณิชย์และพิจารณาการวางรูปแบบแผนผังการดำเนินการในพื้นที่เป็นระยะ (Phasing) เพื่อสร้างจุดสมดุลระหว่างความจำเป็นในการใช้พื้นที่และการพัฒนา โดยแบ่งพื้นที่โครงการออกเป็น 5 ระยะ ได้แก่ ระยะที่ 0 ดำเนินการร่วมกับหน่วยงานที่อยู่ในพื้นที่ EECd ระยะที่ 1 พัฒนาโครงสร้างพื้นฐานและสาธารณูปโภค ระยะที่ 2 พัฒนาพื้นที่เพื่อการดำเนินการด้านธุรกิจเชิงพาณิชย์ ระยะที่ 3 พัฒนาพื้นที่เพื่อกลุ่มอุตสาหกรรมดิจิทัลและอุตสาหกรรมที่เกี่ยวข้อง และระยะที่ 4 พัฒนาพื้นที่เพื่อธุรกิจเชิงพาณิชย์เพิ่มเติม


5. การให้บริการศูนย์บริการเบ็ดเสร็จครบวงจร (EEC - OSS) เป็นการให้บริการแบบเบ็ดเสร็จในพื้นที่ EEC รวม 44 งานบริการผ่านระบบอิเล็กทรอนิกส์ เช่น การขอขยายกิจการ และการต่ออายุใบอนุญาต
· ศูนย์บริการเบ็ดเสร็จครบวงจร (EEC - OSS) มีความก้าวหน้าในการดำเนินงาน เช่น มีการดำเนินงานร่วมกับกรมส่งเสริมการปกครองส่วนท้องถิ่นกำหนดให้หน่วยงานในพื้นที่เป็นพื้นที่นำร่องในการให้บริการภาครัฐแบบเบ็ดเสร็จครบวงจร (Digital Government) และร่วมกันพัฒนางานให้บริการที่เกี่ยวเนื่องในรูปแบบ e-Service เพื่ออำนวยความสะดวกให้แก่นักลงทุน ผู้ประกอบการและประชาชนในพื้นที่


6. การชักจูงการลงทุนในอุตสาหกรรมเป้าหมายพิเศษ เพื่อสร้างความร่วมมือกับหน่วยงานต่างประเทศ
· EEC มีการปรับแผนการชักจูงการลงทุนใหม่ โดยมุ่งเน้น 4 กลุ่มอุตสาหกรรม และ 1 แนวคิด ได้แก่ อุตสาหกรรมหุ่นยนต์ อุตสาหกรรมการแพทย์ครบวงจร อุตสาหกรรมการบินและโลจิสติกส์ อุตสาหกรรมดิจิทัล และแนวคิดเศรษฐกิจหมุนเวียนและเศรษฐกิจสีเขียว (Circular Economy)
			· สกพอ. มีการดำเนินกิจกรรมเพื่อชักจูงนักลงทุนเป้าหมายจากประเทศต่าง ๆ ให้เข้ามาลงทุนจำนวน 19 ประเทศทั่วโลก และ 1 องค์กรระหว่างประเทศ เช่น สหราชอาณจักร สาธารณรัฐฝรั่งเศส ญี่ปุ่น สิงคโปร์ และหอการค้าร่วมต่างประเทศในประเทศไทย (JFCCT)


7. การประชาสัมพันธ์และการสร้างการมีส่วนร่วมในพื้นที่
· มีการสร้างความเข้าใจให้แก่ประชาชนพื้นที่ในด้านนโยบาย และความก้าวหน้าของการพัฒนาพื้นที่ รวมทั้งขยายผลการสื่อสารผ่านกลุ่มเครือข่ายสำคัญในรูปแบบต่าง ๆ ผ่านกิจกรรม เช่น การจัดสัมมนา การจัดค่ายพัฒนาศักยภาพเยาวชน และการจัดค่ายฝึกอบรมในด้านต่าง ๆ


8. แผนงานบูรณาการ EEC
· สกพอ. มีการดำเนินงานร่วมกับสำนักงานสภาพัฒนาการเศรษฐกิจและสังคมแห่งชาติ ขับเคลื่อนแผนบูรณการฯ โดยให้ความสำคัญกับการสานต่อโครงการร่วมทุนภาครัฐและเอกชน (EEC Project List) และการพัฒนากำลังคนให้ตรงกับความต้องการของอุตสาหกรรมยกระดับคุณภาพระบบสาธารณสุขให้ได้มาตรฐานสากล เพียงพอต่อการให้บริการควบคู่ไปกับการขยายตัวของเมืองและการพัฒนาเมืองน่าอยู่อัจฉริยะ


9. ความก้าวหน้าในการดำเนินงานตามแผนและมาตรการต่าง ๆ ที่เกี่ยวข้องกับการพัฒนา EEC
· สกพอ. ร่วมลงนาม MOU ร่วมกับภาคเอกชนเพื่อพัฒนาทักษะบุคลากรเพื่อส่งเสริมประยุกต์ใช้เทคโนโลยีดิจิทัล และ5G แก่ภาคอุตสาหกรรมในพื้นที่ EEC
			· สกพอ. ร่วมกับสำนักงานปฏิรูปที่ดินเพื่อเกษตรกรรม และมหาวิทยาลัยบูรพาจัดทำโครงการสนับสนุนพัฒนายาจากสารสกัดพืชสมุนไพรที่ได้รับการส่งเสริมการปลูกในพื้นที่ EEC เช่น ฟ้าทะลายโจร
			· คณะกรรมการทรัพยากรน้ำแห่งชาติ ได้เห็นชอบแผนการพัฒนาแหล่งน้ำรองรับ EEC ปี 2563 -2580 ประกอบด้วย 38 โครงการ ซึ่งจะทำให้มีความเพียงพอต่อความต้องการใช้น้ำถึงปี 2580
			· สกพอ. ร่วมกับเมืองพัทยาขับเคลื่อนโครงการพัฒนาพื้นที่ตลาดลานโพธิ์นาเกลือเป็นโครงการนำร่องตามแนวทาง NEO PATTAYA ภายใต้แนวคิด “พัทยาโฉมใหม่ใส่ใจไม่ทิ้งกัน” เพื่อเป็นต้นแบบอุตสาหกรรมการท่องเที่ยวกลุ่มรายได้ดีและการท่องเที่ยวเชิงสุขภาพ


10. กองทุนพัฒนา EEC จัดตั้งขึ้นตามพระราชบัญญัติ EEC พ.ศ. 2561 เพื่อเป็นกองทุนสนับสนุนพัฒนาพื้นที่ ชุมชน และประชาชนที่อยู่ภายในหรือที่ได้รับผลกระทบจากการพัฒนา EEC
· กองทุนพัฒนา EEC มีการดำเนินงานที่สำคัญ เช่น โครงการบัณฑิตอาสาต้นแบบ โครงการยกระดับการผลิตทุเรียนพรีเมี่ยมด้วยนวัตกรรมอย่างยั่งยืนและโครงการหลักสูตรวุฒิบัตรการพัฒนาความสามารถผู้บริหารองค์กรปกครองส่วนท้องถิ่น โดยมีการจัดอบรมไปแล้ว 2 รุ่น


11. ระเบียบ/ประกาศที่เกี่ยวข้องกับการพัฒนา EEC
· คณะอนุกรรมการด้านกฎหมายได้พิจารณากลั่นกรองความเห็นเกี่ยวกับร่างกฎ ระเบียบ ข้อบังคับ ประกาศ หรือคำสั่งที่เกี่ยวข้องกับการพัฒนา EEC แล้วเสร็จและมีผลบังคับใช้แล้ว รวม 10 ฉบับ



                     2. ผลการสอบบัญชี สำหรับปีสิ้นสุดวันที่ 30 กันยายน 2565
                         2.1 งบแสดงฐานะการเงิน ณ วันที่ 30 กันยายน 2565
หน่วย : ล้านบาท



รายการ
ปี 2565
ปี 2564


สินทรัพย์
859.02
957.74


สินทรัพย์หมุนเวียน (เงินสดและรายการเทียบเท่าเงินสด ลูกหนี้ระยะสั้น วัสดุคงเหลือ และสินทรัพย์หมุนเวียนอื่น)
744.29
873.97


สินทรัพย์ไม่หมุนเวียน (ส่วนปรับปรุงอาคารและอุปกรณ์และสินทรัพย์ไม่มีตัวตน)
114.72
83.77


หนี้สิน
75.63
66.11


หนี้สินหมุนเวียน (เจ้าหนี้ระยะสั้น - บุคคลภายนอก ค่าใช้จ่ายค้างจ่าย เงินประกันสัญญาและเงินประกันผลงาน และหนี้สินหมุนเวียนอื่น)
61.03
46.95


หนี้สิ้นไม่หมุนเวียน (ผลประโยชน์พนักงานและเงินชดเชยการเลิกจ้าง)
14.60
19.16


สินทรัพย์สุทธิ/ส่วนทุน
783.38
891.63



                         2.2 งบแสดงผลการดำเนินงานทางการเงิน สำหรับปีสิ้นสุดวันที่ 30 กันยายน 2565
หน่วย : ล้านบาท



รายการ
ปี 2565
ปี 2564


รายได้ (เงินงบประมาณ การดำเนินงาน เงินกู้ตาม พ.ร.ก. กู้เงินเพื่อแก้ไขปัญหาจากการระบาดไวรัส 2019 และรายได้อื่น ๆ)
493.96
666.48


ค่าใช้จ่าย (บุคลากร การดำเนินงาน เงินงบประมาณ - เงินกู้ตาม พ.ร.ก. กู้เงินเพื่อแก้ไขปัญหาจากการระบาดไวรัสโคโรนา 2019 และค่าเสื่อมราคาและค่าตัดจำหน่าย)
602.21
647.26


รายได้สูง (ต่ำ) กว่าค่าใช้จ่ายสุทธิ
(108.24)1
19.22



_____________________
1 ค่าใช้จ่ายที่สูงกว่ารายได้ เป็นภาระผูกพันที่สะสมมาจากการเบิกจ่ายเงินงบประมาณที่ไม่ตรงตามปีงบประมาณ เช่น ใบสั่งซื้อ ใบสั่งจ้าง และสัญญาต่าง ๆ อย่างไรก็ตาม ในภาพรวม สกพอ. มีการเร่งรัดผลการดำเนินงานได้ดีขึ้น
 
7. เรื่อง รายงานประจำปีงบประมาณ พ.ศ. 2565 กองทุนยุติธรรม
                     คณะรัฐมนตรีรับทราบตามที่กระทรวงยุติธรรม (ยธ.) เสนอรายงานประจำปีงบประมาณ พ.ศ. 2565 กองทุนยุติธรรม (กองทุนฯ) (เป็นการดำเนินการตามพระราชบัญญัติกองทุนยุติธรรม พ.ศ. 2558 มาตรา 37 ที่บัญญัติให้กองทุนฯ จัดทำรายงานประจำปีเสนอต่อคณะรัฐมนตรีเพื่อทราบภายในหนึ่งร้อยแปดสิบวันนับแต่วันสิ้นปีบัญชี) สาระสำคัญสรุปได้ ดังนี้
                     1. ความสำเร็จของการดำเนินงานตามมาตรฐานระยะเวลางานบริการของกองทุนฯ มีประชาชนเข้ารับบริการของกองทุนฯ จำนวน 4,463 ราย สามารถดำเนินการแล้วเสร็จทั้งสิ้น 4,207 ราย และได้ดำเนินการแล้วเสร็จภายในมาตรฐานระยะเวลางานบริการ1 จำนวน 4,047 ราย คิดเป็นร้อยละ 96.20
                     2. ความสำเร็จของการอนุมัติวงเงินช่วยเหลือประชาชน กองทุนฯ ให้ความช่วยเหลือประชาชน จำนวน 2,548 ราย เป็นเงินจำนวน 293.412 ล้านบาท ดังนี้




ภารกิจ
อนุมัติ (งาน)
จำนวนเงิน (ล้านบาท)


1) การช่วยเหลือประชาชนในการดำเนินคดี
1,814
33.32


2) การขอปล่อยชั่วคราวผู้ต้องหาหรือจำเลย
612
151.01


3) การช่วยเหลือผู้ถูกละเมิดสิทธิมนุษยชน
2
0.31


4) การให้ความรู้ทางกฎหมายแก่ประชาชน
120
12.08


รวม
2,548
196.73



                     3. ผลการดำเนินงานที่สำคัญตามภารกิจของกองทุนฯ สรุปได้ ดังนี้




ภารกิจ
ผลการดำเนินงาน


1) การช่วยเหลือประชาชนในการดำเนินคดี (จำนวน 3 กรณี)


    1.1) ยายพิการร้องกองทุนฯให้ช่วยเปิดทางเข้าออกไปหาหมอ
ให้ความช่วยเหลือชาวบ้านรายหนึ่ง เนื่องจากถูกปิดทางเข้า - ออก ทำให้ไม่สามารถสัญจรได้ ซึ่งที่ดินที่ได้พักอาศัยอยู่เป็นที่ดินตาบอดตามประมวลกฎหมายแพ่งและพาณิชย์ มาตรา 1349 คณะอนุกรรมการให้ความช่วยเหลือประจำจังหวัด จึงให้ทนายความกองทุนฯ ประจำจังหวัดปราจีนบุรียื่นคำร้องต่อศาลจังหวัดปราจีนบุรี กรณีขอเปิดทางจำเป็น ซึ่งศาลจังหวัดปราจีนบุรีมีคำพิพากษาตามยอม ตามสัญญาประนีประนอมยอมความว่าจำเลยได้ตกลงยินยอมให้โจทก์เดินผ่านที่ดิน โดยเป็นทางเดินกว้างไม่น้อยกว่า 3 เมตร ให้ใช้เป็นทางเดินร่วมกันเป็นทางออกสู่ถนนสาธารณะ และไม่เป็นสิทธิของบุคคลใดบุคคลหนึ่ง


    1.2) ชาวบ้านถูกโกงเงินจากคนในกลุ่มสะสมทรัพย์บ้านคลองคราม
ให้ความช่วยเหลือค่าทนายความแก่ชาวบ้านอำเภอดอนสัก จังหวัดสุราษฎร์ธานี รวม 45 ราย จำนวน 79,000 บาท ในการฟ้องเรียกเงินคืนจากคณะกรรมการกลุ่มสะสมทรัพย์บ้านคลองคราม กรณีสมาชิกกลุ่มสะสมทรัพย์บ้านคลองครามไม่ได้รับเงินปันผลและไม่สามารถถอนเงินออมได้ เนื่องจากมีคณะกรรมการฯ ไม่นำเงินฝากของสมาชิกฯ ฝากเข้าบัญชีกลุ่มสะสมทรัพย์บ้านคลองครามและมีคณะกรรมการฯ ได้ปลอมแปลงสมุดประจำตัวสมาชิกแล้วนำไปใช้ในการกู้เงินของกลุ่มฯ จึงเป็นสาเหตุทำให้กลุ่มออมทรัพย์ฯ ไม่สามารถดำเนินกิจการต่อไปได้


    1.3) ชาวบ้านถูกวิสาหกิจชุมชนกลุ่มผ้าทอมัดหมี่ศรีเพชร     เอาเปรียบเกือบสูญบ้านและที่ดิน
ให้ความช่วยเหลือเงินกองทุนฯ กับชาวบ้านรายหนึ่ง อำเภอศรีเทพ จังหวัดเพชรบูรณ์ เพื่อทำการฟ้องไล่เบี้ยกับประธานและกรรมการวิสาหกิจชุมชนกลุ่มผ้าทอดมัดหมี่ศรีเพชร กรณีวิสาหกิจชุมชนกลุ่มผ้าทอมัดหมี่ศรีเพชรได้กู้ยืมเงินธนาคารออมสินวงเงิน               1 ล้านบาท แต่ไม่สามารถชำระเงินภายในระยะเวลาที่กำหนดได้ ซึ่งต่อมาธนาคารออมสินได้ฟ้องวิสาหกิจชุมชนกลุ่มดังกล่าว และในชั้นบังคับคดีได้มีการประกาศขายที่ดินของกรรมการวิสาหกิจชุมชน ซึ่งที่ดินของชาวบ้านรายหนึ่งถูกประกาศขายทอดตลาดเพียงผู้เดียว ซึ่งเป็นการผิดให้สัตยาบันในสัญญาการปรับโครงสร้างหนี้กับธนาคารออมสิน เนื่องจากทุกคนเป็นผู้ค้ำประกันเงินกู้ยืม


2) การขอปล่อยชั่วคราวผู้ต้องหาหรือจำเลย (จำนวน 2 กรณี)


    2.1) กรณีถูกกล่าวหาแทงสามีเสียชีวิต
อนุมัติคำขอรับความช่วยเหลือชาวบ้านรายหนึ่ง เพื่อเป็นหลักประกันในการปล่อยตัวชั่วคราวในศาลชั้นต้น จำนวน 500,000 บาท กรณีถูกฟ้องในข้าหาฆ่าผู้อื่นโดยเจตนา ทั้งนี้ ผู้ขอรับความช่วยเหลือมีพยานยืนยันสถานที่อยู่ได้อย่างชัดเจนและให้การปฏิเสธตลอดข้อกล่าวหา ประกอบกับผู้ขอรับความช่วยเหลือเป็นผู้มีรายได้น้อยและไม่มีความสามารถในการเข้าถึงกระบวนการยุติธรรมได้ด้วยตัวเอง


    2.2) กรณีโดนสวมรอยใช้บัญชีม้าขายสินค้าออนไลน์
อนุมัติหลักประกันในการปล่อยตัวชั่วคราว แก่ผู้ขอรับความช่วยเหลือ กรณีความผิดฐานฉ้อโกงและนำเข้าสู่ระบบคอมพิวเตอร์ ซึ่งข้อมูลคอมพิวเตอร์ปลอมไม่ว่าจะทั้งหมดหรือบางส่วน หรือข้อมูลคอมพิวเตอร์อันเป็นเท็จ โดยประการที่น่าจะเกิดความเสียแก่ผู้อื่นหรือประชาชน วงเงินหลักประกันตัว 50,000 บาท เนื่องจากผู้ขอรับความช่วยเหลือ มีฐานะยากจนไม่มีความสามารถในการเข้าถึงกระบวนการยุติธรรม ประกอบกับผู้ร้องขอมีบุคคลรับรองความประพฤติไม่เคยมีประวัติการกระทำความผิด ไม่มีพฤติการณ์จะหลบหนี หรือไปก่อเหตุร้ายประการอื่น และมีเหตุอันน่าเชื่อถือว่า อาจมีบุคคลอื่นนำบัญชีธนาคารและบัตรกดเงินสดของผู้ร้องไปใช้ในการกระทำความผิด


3) การช่วยเหลือผู้ถูกละเมิดสิทธิมนุษยชน (จำนวน 1 กรณี)


ผู้บริสุทธิ์ถูกละเมิดสิทธิมนุษยชนได้กองทุนฯ เข้าช่วยเหลือ
ช่วยเหลือค่าขาดประโยชน์ทำมาหาได้ในระหว่างที่ไม่สามารถประกอบการงานได้ตามปกติให้แก่ผู้ขอความช่วยเหลือ 71 วัน 58,575 บาท เนื่องจากมีคำพิพากษายกฟ้องคดีอาญา ในความผิดฐานร่วมกันฆ่าผู้อื่น และความผิดฐานร่วมกันพกพาอาวุธปืนฯ ไปในเมือง หมู่บ้าน หรือทางสาธารณะและความผิดตามพระราชบัญญัติอาวุธปืน เครื่องกระสุนปืน วัตถุระเบิด ดอกไม้เพลงิและสิ่งเทียมอาวุธปืน พ.ศ. 2490



                        ทั้งนี้ สำนักงานกองทุนฯ ได้พัฒนานวัตกรรม ได้แก่ (1) การยื่นขอปล่อยตัวชั่วคราวผู้ต้องหาหรือจำเลยด้วยหนังสือรับรองแทนการชำระเงินกองทุนฯ ผ่านระบบอิเล็กทรอนิกส์ (2) การพัฒนาศักยภาพบุคลากรและผู้ปฏิบัติงานด้านกองทุนฯ ผ่านระบบ Learning Management System: LMS และ (3) การเชื่อมบริการกองทุนฯ กับแอปพลิเคชันทางรัฐ
                     4. การประเมินผลการดำเนินงานทุนหมุนเวียน โดยมีการประเมินผลการดำเนินงานตามบันทึกข้อตกลงของกองทุนฯ ประจำปีบัญชี 2565 โดยมีการประเมินผล 6 ด้าน คะแนนเต็ม 5 คะแนน ดังนี้
                         4.1 การเงิน (ร้อยละ 15) : ระดับคะแนนอยู่ในเกณฑ์ระดับ 5.0000 โดยกองทุนฯ มีค่าใช้จ่ายในการบริหารจัดการรวม 53.43 ล้านบาท และจำนวนเงินที่ช่วยเหลือประชาชนที่ได้รับอนุมัติ 196.73 ล้านบาท คิดเป็นอัตราส่วนค่าใช้จ่ายในการบริหารจัดการต่อวงเงินช่วยเหลือประชาชนที่ได้รับอนุมัติ เท่ากับร้อยละ 27.1 และมียอดหนี้ที่ต้องได้รับการชำระคืนทั้งส่วนกลางและส่วนภูมิภาค จำนวน 167 คำขอ เป็นเงินจำนวน 39.63 ล้านบาท โดยสามารถติดตามเงินคืนได้ จำนวน 36.05 ล้านบาท คิดเป็นร้อยละ 90.98
                         4.2 การสนองประโยชน์ต่อผู้มีส่วนได้ส่วนเสีย (ร้อยละ 15) : ระดับคะแนนอยู่ในเกณฑ์ระดับ 4.3333 เมื่อเทียบกับปีบัญชี 2564 มีคะแนนลดลง 0.6667 คะแนน โดยระบบฐานข้อมูลสารสนเทศ เพื่อการประเมินผลลัพธ์และผลกระทบของกองทุนหมุนเวียนอยู่ระหว่างพัฒนาต่อยอดให้สามารถใช้ประโยชน์ได้มากยิ่งขึ้น และมีผลสำรวจความพึงพอใจของผู้ใช้บริการส่วนกลางอยู่ที่ร้อยละ 95.93 และความพึงพอใจของผู้ใช้บริการส่วนภูมิภาค อยู่ที่ร้อยละ 98.38
                         4.3 การปฏิบัติการ (ร้อยละ 35) : ระดับคะแนนอยู่ในเกณฑ์ระดับ 4.9443 เมื่อเทียบกับปีบัญชี 2564 มีคะแนนเพิ่มขึ้นเท่ากับ 0.0460 คะแนน โดยในปีบัญชี 2565 กองทุนฯ มีการดำเนินงานตามมาตรฐานระยะเวลางานบริการของกองทุนฯ ได้แล้วเสร็จภายใน 21 วัน ส่วนกลางอยู่ที่ร้อยละ 98.00 และส่วนภูมิภาคอยู่ที่ร้อยละ 95.93 และสามารถดำเนินการขับเคลื่อนการให้บริการแบบ e-service ได้ตามเป้าหมายที่กำหนด
                         4.4 การบริหารจัดการทุนหมุนเวียน (ร้อยละ 15) : ระดับคะแนนอยู่ในเกณฑ์ระดับ 4.9600 เมื่อเทียบกับปีบัญชี 2564 มีคะแนนเพิ่มขึ้นเท่ากับ 0.0433 คะแนน โดยในปีบัญชี 2565 กองทุนฯ สามารถเพิ่มประสิทธิภาพการดำเนินงานด้านการบริหารความเสี่ยงและการควบคุมภายในได้ตามเป้าหมาย
                         4.5 การปฏิบัติงานของคณะกรรมการบริหาร ผู้บริหารทุนหมุนเวียน พนักงาน และลูกจ้าง (ร้อยละ 10) : ระดับคะแนนอยู่ในเกณฑ์ระดับ 4.8000 เมื่อเทียบกับปีบัญชี 2564 มีคะแนนลดลง 0.2000 คะแนน ซึ่งคะแนนด้านนี้แปรผันตามความสามารถในการกำกับ ติดตาม การดำเนินงานกองทุนฯ ทั้งนี้ ตัวชี้วัดย่อยด้านการบริหารทรัพยากรบุคคลมีผลการประเมินดีขึ้น เนื่องจากกองทุนฯ สามารถขับเคลื่อนการพัฒนาศักยภาพบุคลากรได้ตามเป้าหมาย พร้อมมีนวัตกรรมในการดำเนินงานเป็นรูปธรรม
                         4.6 การดำเนินงานตามนโยบายรัฐ/กระทรวงการคลัง (ร้อยละ 10) : ระดับคะแนนอยู่ในเกณฑ์ระดับ 4.7925 เมื่อเทียบกับปีบัญชี 2564 มีคะแนนลดลงเท่ากับ 0.0634 คะแนน โดยกองทุนฯ มีการใช้จ่ายงบลงทุนเทียบกับแผนการใช้จ่ายงบลงทุนประจำปีคิดเป็นร้อยละ 100 และการใช้จ่ายภาพรวมเทียบกับแผนการใช้จ่ายภาพรวมประจำปีคิดเป็นร้อยละ 97.51 และสามารถดำเนินการจ่ายเงินและการรับเงินผ่านระบบอิเล็กทรอนิกส์ได้ครบถ้วนทุกกิจกรรม
                         ทั้งนี้ การประเมินผลการดำเนินงานตามบันทึกข้อตกลงของกองทุนฯ มีคะนนเฉลี่ยรวม 4.83 คะแนน
                     5. รายงานการเงินของกองทุนฯ ประจำปีงบประมาณ พ.ศ. 2565 สำหรับปีสิ้นสุดวันที่ 30 กันยายน 25653
                         5.1 งบแสดงฐานะการเงิน สิ้นสุดวันที่ 30 กันยายน 2565
หน่วย : ล้านบาท



รายการ
ปี 2565
ปี 2564
เพิ่ม/ลด


1) สินทรัพย์


    - รวมสินทรัพย์หมุนเวียน
871.49
943.38
(71.89)


    - รวมสินทรัพย์ไม่หมุนเวียน
6.62
10.09
(3.47)


    รวมสินทรัพย์
878.11
953.47
(75.36)


2) หนี้สิน
1.11
1.18
(0.07)


3) สินทรัพย์สุทธิ/ส่วนทุน
876.10
952.29
(76.19)



                         5.2 งบแสดงผลการดำเนินงานทางการเงิน สิ้นสุดวันที่ 30 กันยายน 2565
หน่วย : ล้านบาท



รายการ
ปี 2565
ปี 2564
เพิ่ม/ลด


1) รวมรายได้
21.20
152.99
(131.79)


2) รวมค่าใช้จ่าย
96.49
90.02
6.47


รายได้สูง/(ต่ำ) กว่าค่าใช้จ่ายสุทธิ
(75.29)
62.97
(138.26)



_____________________
1 ภายใน 21 วัน ซึ่งเป็นมาตรฐานระยะเวลาที่ได้รับความเห็นชอบจากสำนักงานคณะกรรมการพัฒนาระบบราชการและกรมบัญชีกลาง
2 กองทุนฯ ได้ออกหนังสือรับรองการชำระเงินในรูปแบบอิเล็กทรอนิกส์ 96.68 ล้านบาท รวมเป็นยอดการอนุมัติวงเงินช่วยเหลือตามภารกิจทั้งสิ้น 293.41 ล้านบาท
3 การจัดสรรงบประมาณของกองทุนฯ ในปีงบประมาณ พ.ศ. 2564 และปีงบประมาณ พ.ศ. 2565 มีความแตกต่างกัน เนื่องจากปีงบประมาณ พ.ศ. 2564 กองทุนฯ ได้รับการจัดสรรงบประมาณจากรัฐบาลและได้นำเงินจัดสรรไปใช้จ่ายตามภารกิจของกองทุนฯ โดยหนึ่งในภารกิจหลัก คือ นำเงินที่ได้รับการจัดสรรไปช่วยเหลือประชาชนด้านกระบวนการยุติธรรม แต่ในปีงบประมาณ พ.ศ. 2565 กองทุนฯ ได้รับการจัดสรรงบประมาณลดลงกองทุนฯ จึงออกมาตรการออกหนังสือรับรองการชำระเงินในรูปแบบอิเล็กทรอนิกส์แทนการเบิกจ่ายเงินสดเพื่อนำไปช่วยเหลือประชาชนด้านกระบวนการยุติธรรม ซึ่งการดำเนินการดังกล่าวเป็นการช่วยลดงบประมาณภาระค่าใช้จ่ายของภาครัฐ
 
8. เรื่อง รายงานสรุปผลการพิจารณาในภาพรวมต่อข้อเสนอแนะมาตรการการคุ้มครองสิทธิด้านสุขภาพและสิทธิเด็กในสถานการณ์การใช้กัญชาในประเทศไทย
                     คณะรัฐมนตรีมีมติรับทราบรายงานผลสรุปการพิจารณาในภาพรวมต่อข้อเสนอแนะมาตรการการคุ้มครองสิทธิด้านสุขภาพและสิทธิเด็กในสถานการณ์การใช้กัญชาในประเทศไทยของคณะกรรมการสิทธิมนุษยชนแห่งชาติ (กสม.) ตามที่กระทรวงสาธารณสุขเสนอ และแจ้งให้คณะกรรมการสิทธิมนุษยชนแห่งชาติทราบต่อไป
                     เรื่องเดิม
                     1. กสม. ได้พิจารณาถึงผลกระทบของการประกาศให้กัญชา กัญชง ไม่เป็นยาเสพติดให้โทษต่อสิทธิด้านสุขภาพของประชาชนและสิทธิเด็ก นับแต่ที่ได้มีการประกาศใช้ประมวลกฎหมายยาเสพติดในปี 2564 และต่อมา สธ. ได้ออกประกาศ เรื่อง ระบุชื่อยาเสพติดให้โทษในประเภท 5 พ.ศ. 2565 ซึ่งมีผลใช้บังคับเมื่อวันที่ 9 มิถุนายน 2565 กสม. พบว่า มีรายงานการใช้กัญชานอกเหนือจากการใช้ทางการแพทย์ และรายงานผลกระทบต่อสุขภาพที่อาจเกี่ยวเนื่องจากการใช้กัญชาออกมาเป็นระยะ โดยเฉพาะในเด็กและเยาวชน สตรีตั้งครรภ์ บุคคลที่มีโรคประจำตัวบางโรค และผู้บริโภคทั่วไป รวมถึงผลกระทบในด้านอื่น ๆ
                     2. กสม. พิจารณาแล้วเห็นว่า ประกาศ สธ. ตามข้อ 1 ที่ทำให้ทุกส่วนของกัญชา กัญชง ไม่เป็นยาเสพติดให้โทษในประเภท 5 ยกเว้นสารสกัดที่มีสารเตตราไฮโดรแคนนาบินอล เกินร้อยละ 0.2 ซึ่งประชาชนสามารถเข้าถึงการบริโภคกัญชาได้อย่างแพร่หลาย และหน่วยงานที่เกี่ยวข้องได้กำหนดมาตรการและออกกฎหมายลำดับรองเพื่อคุ้มครองสุขภาพของประชาชนจากการใช้กัญชาหลายฉบับ แต่มาตรการส่วนใหญ่ไม่มีกลไกบังคับใช้ที่ชัดเจนและยังไม่ครอบคลุมเพียงพอที่จะสามารถป้องกันผลกระทบจากการใช้หรือการบริโภคกัญชาหรือผลิตภัณฑ์ที่มีส่วนผสมของกัญชาได้อย่างมีประสิทธิผล นอกจากนี้ จากการเฝ้าระวังและติดตามสถานการณ์การใช้กัญชา ปรากฏรายงานผลกระทบจากการใช้กัญชาอย่างต่อเนื่อง ซึ่งสะท้อนให้เห็นถึงการขาดความรู้ความเข้าใจและการได้รับทราบข้อมูลที่ถูกต้องเพียงพอต่อการใช้กัญชาอย่างปลอดภัย กสม. จึงเห็นว่า การประกาศให้กัญชา กัญชง ไม่เป็นยาเสพติดให้โทษ และการที่ประชาชนสามารถเข้าถึงและบริโภคกัญชา อาจก่อให้เกิดผลกระทบต่อสุขภาพของประชาชน ผู้บริโภค รวมถึงเด็กและเยาวชนประกอบกับมาตรการในการคุ้มครองสุขภาพยังไม่ครอบคลุมเพียงพอที่จะสามารถป้องกันผลกระทบจากการใช้หรือการบริโภคกัญชา กัญชง หรือผลิตภัณฑ์ที่ส่วนผสมของกัญชา กัญชง ได้อย่างมีประสิทธิผล ดังนั้น กสม. ได้มีข้อเสนอแนะมาตรการหรือแนวทางในการส่งเสริมและคุ้มครองสิทธิมนุษยชนรวมทั้งข้อเสนอแนะในการแก้ไขปรับปรุงกฎหมาย เพื่อให้สอดคล้องกับหลักสิทธิมนุษยชนต่อคณะรัฐมนตรีและหน่วยงานที่เกี่ยวข้อง
                     4. รองนายกรัฐมนตรี (นายวิษณุ เครืองาม) สั่งและปฏิบัติราชการแทนนายกรัฐมนตรี ได้มีคำสั่งมอบหมายให้ สธ. เป็นหน่วยงานหลักรับเรื่องนี้ไปพิจารณาร่วมกับกระทรวงการอุดมศึกษา วิทยาศาสตร์ วิจัยและนวัตกรรม (อว.) กระทรวงเกษตรและสหกรณ์ (กษ.) กระทรวงคมนาคม (คค.) กระทรวงมหาดไทย (มท.) กระทรวงยุติธรรม (ยธ.) กระทรวงศึกษาธิการ (ศธ.) สำนักงานตำรวจแห่งชาติ (ตช.) และหน่วยงานที่เกี่ยวข้องเพื่อศึกษาแนวทางและความเหมาะสมของข้อเสนอแนะดังกล่าว โดยให้ สธ. สรุปผลการพิจารณาหรือผลการดำเนินการดังกล่าวในภาพรวม แล้วส่งให้สำนักเลขาธิการคณะรัฐมนตรี (สลค.) ภายใน 30 วัน นับแต่วันที่ได้รับแจ้งคำสั่ง เพื่อนำเสนอคณะรัฐมนตรีต่อไป
                     สาระสำคัญของเรื่อง
                     สธ. รายงานว่า ได้ประชุมหารือร่วมกับ อว. กษ. คค. มท. ยธ. ศธ. และ ตช. แล้ว เมื่อวันที่ 5 มกราคม 2566 ซึ่งมีผลการพิจารณาสรุปในภาพรวมได้ ดังนี้



ข้อเสนอแนะของ กสม.
สรุปผลการพิจารณาในภาพรวม


1. ข้อเสนอแนะมาตรการหรือแนวทางในการส่งเสริมและคุ้มครองสิทธิมนุษยชน
 


          1.1 คณะรัฐมนตรีควรมอบหมายให้ สธ. และหน่วยงานที่เกี่ยวข้องพิจารณาบังคับใช้มาตรการคุ้มครองสุขภาพตามประกาศต่าง ๆ เช่น การปกป้องคุ้มครองเด็ก เยาวชน สตรีตั้งครรภ์ หรืออยู่ระหว่างให้นมบุตร และบุคคลที่มีความเปราะบางด้านสุขภาพ การควบคุมการผลิตและจำหน่ายหรือใช้กัญชา กัญชง ที่ไม่ใช่ทางการแพทย์อย่างเคร่งครัด ทั้งปริมาณกัญชา กัญชงที่ใช้ในอาหาร เครื่องดื่ม และผลิตภัณฑ์ต่าง ๆ การควบคุมลักษณะบรรจุภัณฑ์และฉลากต้องไม่มีลักษณะจูงใจเด็กและเยาวชนในการบริโภค ผลิตภัณฑ์ต้องให้ข้อมูลส่วนผสมของกัญชา กัญชง การมีคำเตือนด้านสุขภาพ การควบคุมการขาย การวางจำหน่าย และการโฆษณา เป็นต้น
- สธ. มีกฎหมายระดับพระราชบัญญัติ (พ.ร.บ.) และกฎหมายลำดับรองที่ออกมาเพื่อรองรับในส่วนของการปกป้องคุ้มครองเด็ก เยาวชน สตรีตั้งครรภ์ หรืออยู่ระหว่างให้นมบุตร การควบคุมการผลิตและการจำหน่ายผลิตภัณฑ์กัญชา กัญชง ที่ไม่ได้มีวัตถุประสงค์ทางการแพทย์โดยเฉพาะช่อดอกอย่างเคร่งครัดรวมถึงการควบคุมการใช้กัญชา กัญชงในอาหาร เครื่องดื่ม และผลิตภัณฑ์ต่าง ๆ การควบคุมลักษณะบรรจุภัณฑ์ และฉลากต้องไม่มีลักษณะจูงใจเด็กและเยาวชน ซึ่งในกฎหมายลำดับรองที่อาศัยอำนาจตาม พ.ร.บ. ดังกล่าวมีข้อกำหนดเกี่ยวกับการโฆษณา ข้อกำหนดฉลาก ข้อกำหนดบรรจุภัณฑ์เพื่อเตือนเด็กและเยาวชน รวมถึงกลุ่มเปราะบางโดยกฎหมายลำดับรองที่เกี่ยวข้อง ได้แก่ ประกาศ สธ. ประกาศกรมอนามัยและคำแนะนำของคณะกรรมการสาธารณสุข


          1.2 คณะรัฐมนตรีควรมอบหมายให้ สธ. อว. ศธ. และหน่วยงานที่เกี่ยวข้อง พิจารณาดำเนินการพัฒนาองค์ความรู้ เครื่องมือ และสร้างความรู้ความเข้าใจเกี่ยวกับการใช้กัญชา กัญชง เพื่อลดผลกระทบต่อสุขภาพ


 สธ. ได้พัฒนาองค์ความรู้ เครื่องมือ และสร้างความรู้ความเข้าใจให้กับบุคลากรโดยการจัดอบรม และผลิตสื่อความรู้ต่าง ๆ เพื่อให้เข้าถึงประชาชนทุกกลุ่มวัย โดยกรมต่าง ๆ
 อว. มีประกาศเรื่อง แนวทางปฏิบัติเกี่ยวกับกัญชาหรือกัญชงในสถาบันอุดมศึกษา ส่วนราชการ หน่วยงานในสังกัด และในกำกับของ อว. ลงวันที่ 18 มิถุนายน 2565 ในส่วนการพัฒนาองค์ความรู้ เครื่องมือสถาบันอุดมศึกษาได้ตระหนักและพัฒนาจัดหาเครื่องมือที่สามารถตรวจสารสำคัญกัญชา รวมถึงมีหลักสูตรการเรียนการสอนด้านกัญชา
 ศธ. ได้พัฒนาองค์ความรู้ เครื่องมือ และสร้างความรู้ความเข้าใจเกี่ยวกับการใช้กัญชา กัญชง เพื่อลดผลกระทบต่อสุขภาพ รวมทั้งได้ร่วมกับสำนักงาน ป.ป.ส. จัดทำคู่มือเพื่อใช้เป็นเครื่องมือให้กับครู อาจารย์สอนในรายวิชาสุขศึกษาและพลศึกษา สำหรับใช้ในการสอนในแต่ละระดับชั้น โดยในคู่มือมีเนื้อหาความรู้ที่เกี่ยวข้องกับโทษพิษภัยของกัญชา มีแผนการสอนของครูในการจัดกิจกรรมการเรียนรู้ยาเสพติดในแต่ละระดับและมีสื่อการสอนเพื่อใช้ประกอบการสอน




          1.3 คณะรัฐมนตรีควรมอบหมายให้ สธ. กษ. และหน่วยงานที่เกี่ยวข้องพิจารณาดำเนินการให้มีมาตรการส่งเสริมและควบคุมคุณภาพการปลูกกัญชา กัญชง เพื่อความปลอดภัย


 สำนักงาน ป.ป.ส. ยธ. อนุญาตให้ประชาชนปลูกกัญชาใช้เอง หากประชาชนขาดองค์ความรู้อาจส่งผลต่อสุขภาพโดยตรง จึงควรมีมาตรฐาน/องค์ความรู้ให้ประชาชนได้ปฏิบัติตามได้ครอบคลุมทั้งในส่วนของผู้ประกอบการรายใหญ่ รวมถึงประชาชนที่ปลูกกัญชาเองด้วย
 สธ. ได้พัฒนาการตรวจสารปนเปื้อนโลหะหนัก ยาฆ่าแมลง ปริมาณสารสำคัญ ทั้งในพืช ผลิตภัณฑ์ ยา อาหาร เครื่องสำอาง รวมถึงการตรวจหาสารในปัสสาวะและในเลือด และพัฒนาห้องปฏิบัติการตรวจกัญชาของกรมวิทย์ฯ และเครือข่ายได้จัดทำคู่มือมาตรฐานการเพาะปลูกและการเก็บเกี่ยวพืชกัญชาในประเทศไทยสำหรับอบรมเกษตรกรและเตรียมพร้อมกับการตรวจรับรองการเก็บเกี่ยว จัดอบรม อสม. ในเรื่องการปลูกและใช้กัญชาอย่างเข้าใจสำหรับภาคประชาชนจัดประชุมผ่านสื่อและถ่ายทอดให้เกษตรกรต่อไป
 กษ. ได้ส่งเสริมและสนับสนุนเกษตรกรในส่วนของการปลูกและการดูแลรักษา เพื่อให้สามารถนำไปใช้ประโยชน์ทางการแพทย์ และเศรษฐกิจต่อไป




          1.4 คณะรัฐมนตรีควรมอบหมาย สธ. อว. ศธ. และ มท. พิจารณาดำเนินการพัฒนากลไกในการเฝ้าระวังและติดตามสถานการณ์การใช้กัญชา กัญชง รวมทั้งเชื่อมโยงฐานข้อมูลระหว่างหน่วยงานที่เกี่ยวข้องและสนับสนุนให้ท้องถิ่นมีส่วนร่วมในการควบคุมการปลูกและการใช้ประโยชน์จากกัญชา กัญชง


 อว. เห็นว่า ควรเผยแพร่ข้อมูลเพื่อให้เห็นความสำคัญของการรายงาน เพื่อให้เห็นมิติการละเมิดสิทธิได้ทันทีและเป็นการปกป้องสิทธิเด็กตามเจตนารมณ์
 สธ. มีกลไกการเฝ้าระวังและติดตามสถานการณ์การใช้กัญชาโดยการสำรวจ ส่วนผลกระทบปลายทางมีกลไกการเฝ้าระวังและติดตามข้อมูล โดยการกำกับติดตามอาการไม่พึงประสงค์จากการใช้กัญชา อาการทางจิตเวช และการรายงานผ่านระบบ Online ผ่านแบบฟอร์มรายงานอาการไม่พึงประสงค์  และประชุมร่วมกับหน่วยงานที่เกี่ยวข้องทุกเดือน ด้านความร่วมมือกับหน่วยงานภายนอก มีการเชื่อมโยงฐานข้อมูลระหว่างหน่วยงาน มีการนำเสนอข้อมูลเกี่ยวกับการลงทะเบียนปลูกกัญชาผ่านทาง application และให้ประชาชนสามารถลงทะเบียนเพื่อปลูกกัญชาได้
 ศธ. มีกลไกในการดูแลและติดตามการใช้สารเสพติดในสถานศึกษา




2. ข้อเสนอแนะในการแก้ไขปรับปรุงกฎหมาย
			คณะรัฐมนตรีควรมอบหมายให้ สธ. และ คค. ปรับปรุงกฎหมายเพื่อป้องกันอุบัติเหตุจากการใช้กัญชา กัญชง ดังนี้
			          2.1 กำหนดระดับของการสูบหรือบริโภคกัญชา กัญชง ที่ห้ามขับขี่ยานพาหนะและห้ามทำงานกับเครื่องจักร ทำงานในที่สูง หรือทำงานในลักษณะอื่นที่อาจก่อให้เกิดอุบัตเหตุ และพัฒนาอุปกรณ์การตรวจระดับการสูบหรือบริโภคกัญชา กัญชงรวมถึงกำหนดให้มีการตรวจวัดระดับการสูบหรือบริโภคกัญชา กัญชง ขณะขับขี่ยานพาหนะเช่นเดียวกับการตรวจวัดระดับแอลกอฮอล์
 
			 
			 
			 
			
 มีกฎหมายที่เกี่ยวกับการป้องกันอุบัติเหตุจากการใช้กัญชา กัญชง ได้แก่ พ.ร.บ. รถยนต์ พ.ศ. 2522 และ พ.ร.บ. การขนส่งทางบก พ.ศ. 2522 โดยมาตรา 57 ทวิ แห่ง พ.ร.บ. รถยนต์ พ.ศ. 2522 ได้ให้อำนาจผู้ตรวจการสั่งให้ผู้ขับรถหยุดเพื่อตรวจสอบการปฏิบัติตาม พ.ร.บ. นี้กับมีอำนาจปฏิบัติการเท่าที่จำเป็นเพื่อประโยชน์แก่การตรวจสอบนั้นได้และมาตรา 102 ทวิ แห่ง พ.ร.บ. การขนส่งทางบก พ.ศ. 2522 ได้ให้อำนาจผู้ตรวจการหรือพนักงานฝ่ายปกครองหรือตำรวจตรวจหรือทดสอบหรือสั่งให้รับการตรวจหรือทดสอบว่าผู้ขับรถมีสารอันเกิดจากการเสพของมึนเมาอยู่ในร่างกายหรือไม่รวมถึงได้กำหนดไว้ใน ร่าง พ.ร.บ. กัญชา กัญชง พ.ศ. .... ซึ่งมีมาตราที่ห้ามขับรถขณะมึนเมากัญชาและมีการตรวจหาสาร




          2.2 พัฒนากฎหมาย มาตรการในการไม่ขับขี่ยานพาหนะ และการห้ามทำงานกับเครื่องจักร ทำงานในที่สูง หรือทำงานในลักษณะอื่นที่อาจก่อให้เกิดอุบัติเหตุในขณะที่บริโภคกัญชา กัญชง ไว้ในกฎหมายเป็นการเฉพาะ รวมทั้งปรับปรุงแก้ไข พ.ร.บ. จราจรทางบก พ.ศ. 2522 และ พ.ร.บ. ความปลอดภัย อาชีวอนามัย และสภาพแวดล้อมในการทำงาน พ.ศ. 2554 ให้มีความชัดเจนครอบคลุมถึงการใช้กัญชา กัญชงของบุคคล เป็นต้น


 พ.ร.บ. จราจรทางบก พ.ศ. 2522 เป็นกฎหมายที่อยู่ในความรับผิดชอบของ ตช. ตามมาตรา 43 (2) ได้กำหนดไว้ว่าห้ามมิให้ผู้ขับขี่รับรถในขณะเมาสุราหรือของเมาอย่างอื่น ซึ่งใน พ.ร.บ. รถยนต์ พ.ศ. 2522 และ พ.ร.บ. การขนส่งทางบก พ.ศ. 2522 มีบทบัญญัติในทำนองเดียวกันกับ พ.ร.บ. จราจรทางบก พ.ศ. 2522 ดังนั้น จึงไม่ต้องแก้ไขเพิ่มเติม พ.ร.บ. รถยนต์ พ.ศ. 2522 และ พ.ร.บ. การขนส่งทางบก พ.ศ. 2522 แต่อย่างใด
 นอกจากนี้ คค. โดยกรมการขนส่งทางบก บริษัท ขนส่ง จำกัด กรมเจ้าท่า และสำนักงานการบินพลเรือนได้ออกประกาศแนวทางปฏิบัติที่เกี่ยวกับกัญชาหรือกัญชงรวมทั้งองค์การขนส่งมวลชนกรุงเทพได้กำหนดมาตรการป้องกันปัญหาที่เกิดจากการใช้กัญชาหรือกัญชง และมีแผนดำเนินการศึกษาแนวทางปฏิบัติที่เกี่ยวข้องจากหน่วยงานต่างประเทศก่อนพิจารณาดำเนินการพัฒนากฎหมายต่อไป โดยบรรจุมาตราต่าง ๆ ไว้ ในร่าง พ.ร.บ. กัญชา กัญชง พ.ศ. .... ซึ่งได้มีการกำหนดในกฎหมายไว้โดยเฉพาะแล้ว





 
9. เรื่อง รายงานสถานการณ์การใช้ไฟฟ้าของประชาชนประเภทบ้านอยู่อาศัยในช่วงฤดูร้อนปี 2566
                    คณะรัฐมนตรีมีมติรับทราบตามที่กระทรวงพลังงานเสนอรายงานสถานการณ์การใช้ไฟฟ้าของประชาชนประเภทบ้านอยู่อาศัยในช่วงฤดูร้อนปี 2566 และเห็นว่ามีความจำเป็นสำหรับมาตรการช่วยเหลือประชาชนระยะเร่งด่วนในส่วนของค่าไฟฟ้า ซึ่งได้รับผลกระทบจากต้นทุนราคาเชื้อเพลิงในการผลิตไฟฟ้าเพิ่มสูงขึ้น และสภาพภูมิอากาศของประเทศไทยที่สูงกว่า 40 องศาเซลเซียส ในหลายพื้นที่ของประเทศ ส่งผลให้เกิดความต้องการใช้ไฟฟ้าเพิ่มขึ้น ซึ่งจะได้นำเสนอคณะกรรมการการเลือกตั้งพิจารณาให้ความเห็นชอบการใช้งบประมาณสำรองจ่ายเพื่อกรณีฉุกเฉินหรือจำเป็น ตามที่รัฐธรรมนูญมาตรา 169 (3) กำหนด
                    แนวทางการช่วยเหลือ ที่ได้รับผลกระทบจากสถานการณ์ราคาพลังงานโลกสูงขึ้น  ดังนี้
                    1. มาตรการต่อเนื่องของกระทรวงพลังงานที่ได้ดำเนินการอยู่ในช่วงเดือนมกราคม - เมษายน 2566 (การช่วยเหลือค่าไฟฟ้าของกลุ่มเปราะบาง) เพื่อลดผลกระทบจากสถานการณ์การระบาดของโรคติดเชื้อไวรัสโคโรนา 2019 และกระตุ้นเศรษฐกิจของประเทศ รวมถึงสถานการณ์ราคาพลังงานโลกที่เพิ่มสูงขึ้นอย่างต่อเนื่องจากสถานการณ์ขัดแย้งในภูมิภาคยุโรป แม้ราคาพลังงานโลกเริ่มมีการปรับตัวลดลงจากช่วงปี 2565 โดยมีแนวทางช่วยเหลือค่าไฟฟ้าแก่ผู้ใช้ไฟฟ้าประเภทบ้านอยู่อาศัยที่ใช้ไฟฟ้าไม่เกิน 300 หน่วยต่อเดือน โดยให้ส่วนลดแบบขั้นบันได แก่ผู้ใช้ไฟฟ้าบ้านอยู่อาศัยในพื้นที่ของการไฟฟ้านครหลวงและการไฟฟ้าส่วนภูมิภาค รวมทั้งผู้ใช้ไฟฟ้าประเภทบ้านอยู่อาศัยที่เป็นผู้ใช้ไฟฟ้ารายย่อยของการไฟฟ้าฝ่ายผลิตแห่งประเทศไทย และผู้ใช้ไฟฟ้าในพื้นที่บริการของกิจการไฟฟ้าสวัสดิการสัมปทานกองทัพเรือ สำหรับงวดเดือนพฤษภาคม - สิงหาคม  2566 (4 เดือน) โดยกำหนดให้เป็นส่วนลดค่าไฟฟ้าก่อนการคำนวณภาษีมูลค่าเพิ่มในอัตราส่วนลดเดียวกันกับช่วงเดือน มกราคม - เมษายน 2566 (1)  ผู้ใช้ไฟฟ้าบ้านอยู่อาศัยที่ใช้ไฟฟ้าระหว่าง 1-150 หน่วยต่อเดือน ให้ส่วนลดค่าไฟฟ้าจำนวน 92.04 สตางค์ต่อหน่วย โดยมีผลต่างค่าไฟฟ้า ตามสูตรการปรับอัตราค่าไฟฟ้าอัตโนมัติ (ค่า Ft) เรียกเก็บและส่วนลด 1.39 สตางค์ต่อหน่วย (2) ผู้ใช้ไฟฟ้าบ้านอยู่อาศัยที่ใช้ไฟฟ้าระหว่าง 151-300 หน่วยต่อเดือน ให้ส่วนลดค่าไฟฟ้าจำนวน 67.04 สตางค์ต่อหน่วย โดยมีผลต่างค่าไฟฟ้าตามสูตรการปรับอัตราค่าไฟฟ้าอัตโนมัติ (ค่า Ft) เรียกเก็บและส่วนลด 26.39 สตางค์ต่อหน่วยทั้งนี้ คาดว่าจะมีผู้ได้รับการช่วยเหลือรวมทั้งสิ้นประมาณ 18.36 ล้านราย ใช้งบประมาณรวมในกรอบไม่เกิน 7,602 ล้านบาท สำหรับงวดเดือนพฤษภาคม - สิงหาคม 2566 (4 เดือน) จากงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น
                    2. มาตรการช่วยเหลือประชาชนระยะเร่งด่วน  เป็นมาตรการช่วยเหลือประชาชนในส่วนของค่าไฟฟ้า ซึ่งได้รับผลกระทบจากต้นทุนราคาเชื้อเพลิงในการผลิตไฟฟ้าเพิ่มสูงขึ้น และสภาพภูมิอากาศของประเทศไทยที่สูงกว่า 40 องศาเซลเซียส ในหลายพื้นที่ของประเทศ ส่งผลให้เกิดความต้องการใช้ไฟฟ้าเพิ่มขึ้นร้อยละ 6 โดยให้ส่วนลดแก่ผู้ใช้ไฟฟ้าบ้านอยู่อาศัยในพื้นที่ของการไฟฟ้านครหลวงและการไฟฟ้าส่วนภูมิภาค และผู้ใช้ไฟฟ้าในพื้นที่บริการของกิจการไฟฟ้าสวัสดิการสัมปทานกองทัพเรือ จำนวน 150 บาทต่อราย โดยกำหนดให้เป็นส่วนลดค่าไฟฟ้าก่อนการคำนวนภาษีมูลค่าเพิ่ม ในรอบบิลเดือนพฤษภาคม 2566 ซึ่งเป็นช่วงเดือนที่มีสถิติความต้องการไฟฟ้าสูงสุดของประเทศและจะเริ่มลดลงในเดือนมิถุนายน ทั้งนี้ เพื่อเป็นลดภาระของประชาชนซึ่งผู้ใช้ไฟฟ้าประเภทบ้านอยู่อาศัยที่ใช้ไฟฟ้าไม่เกิน 500 หน่วยต่อเดือน จำนวน 23.40 ล้านราย โดยใช้งบประมาณรวมในกรอบไม่เกิน 3,510 ล้านบาทจากงบประมาณรายจ่าย ประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น
                    เนื่องจากปัจจุบันอยู่ในห้วงการยุบสภา คณะรัฐมนตรีจะต้องดำเนินการตามรัฐธรรมนูญ ซึ่งจะได้นำเสนอคณะกรรมการการเลือกตั้งพิจารณาให้ความเห็นชอบการใช้งบประมาณสำรองจ่ายเพื่อกรณีฉุกเฉินหรือจำเป็น ตามที่รัฐธรรมนูญมาตรา 169 (3) กำหนด
 



ต่างประเทศ



10. เรื่อง ขออนุมัติวงเงินงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น เพื่อชำระเป็นเงินอุดหนุนองค์การระหว่างประเทศที่ไทยเข้าร่วมเป็นสมาชิก
                     คณะรัฐมนตรีมีมติอนุมัติวงเงินงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น เพื่อชำระเป็นเงินอุดหนุนองค์การระหว่างประเทศที่ไทยเข้าร่วมเป็นสมาชิก ให้กระทรวงการต่างประเทศ (กต.) จำนวน 222.95 ล้านบาท เพื่อ กต. จะได้ชำระเป็นค่าบำรุงงบประมาณปกติ (Regular Budget) ของสหประชาชาติประจำปี ค.ศ. 2023 ต่อไป ตามที่กระทรวงการต่างประเทศ (กต.) เสนอ
                     สาระสำคัญของเรื่อง
                     1. กระทรวงการต่างประเทศ (กต.) นำเสนอคณะรัฐมนตรีพิจารณาอนุมัติวงเงินงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น เพื่อชำระเป็นเงินอุดหนุนองค์การระหว่างประเทศที่ไทยเข้าร่วมเป็นสมาชิก ให้ กต. จำนวน 222.95 ล้านบาท เพื่อ กต. จะได้ชำระเป็นค่าบำรุงงบประมาณปกติ (Regular Budget) ของสหประชาชาติประจำปี ค.ศ. 2023 ต่อไป โดยสำนักงบประมาณแจ้งว่า นายกรัฐมนตรีได้เห็นชอบให้ใช้จ่ายจากงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น จำนวน 222.95 ล้านบาท เพื่อชำระเป็นเงินอุดหนุนองค์การระหว่างประเทศที่ไทยเข้าร่วมเป็นสมาชิกแล้ว ทั้งนี้ กระทรวงการคลังและสำนักงานสภาพัฒนาการเศรษฐกิจและสังคมแห่งชาติพิจารณาแล้วเห็นสมควรที่คณะรัฐมนตรีจะอนุมัติ/เห็นชอบในหลักการตามที่ กต. เสนอ โดยมีความเห็นเพิ่มเติมว่า กต. ควรให้ความสำคัญกับการควบคุม และกำกับดูแลการดำเนินการให้เป็นไปตามกฎหมาย ระเบียบ ข้อบังคับ และหลักเกณฑ์ที่เกี่ยวข้อง รวมทั้งควรดำเนินการวิเคราะห์และประเมินผลจากการเข้าร่วมเป็นสมาชิกขององค์การระหว่างประเทศต่าง ๆ ด้วย
                     2. พระราชกฤษฎีกายุบสภาผู้แทนราษฎร พ.ศ. 2566 มีผลบังคับใช้แล้วตั้งแต่วันที่ 20 มีนาคม 2566 เป็นต้นไป และรัฐธรรมนูญแห่งราชอาณาจักรไทย มาตรา 169 (3) บัญญัติให้คณะรัฐมนตรีที่พ้นจากตำแหน่งต้องไม่กระทำการอันมีผลเป็นการอนุมัติให้ใช้จ่ายงบประมาณสำรองจ่ายเพื่อกรณีฉุกเฉินหรือจำเป็น เว้นแต่จะได้รับความเห็นชอบจากคณะกรรมการการเลือกตั้งก่อน ประกอบกับคณะรัฐมนตรีได้มีมติเมื่อวันที่ 21 มีนาคม 2566  (เรื่อง แนวทางปฏิบัติอันเนื่องมาจากการยุบสภาผู้แทนราษฎร) เกี่ยวกับการอนุมัติให้ใช้จ่ายงบประมาณสำรองจ่ายเพื่อกรณีฉุกเฉินหรือจำเป็น ซึ่งแนวทางปฏิบัติและขั้นตอนดำเนินการตามมาตรา 169 (3) ของรัฐธรรมนูญแห่งราชอาณาจักรไทย ของสำนักงานคณะกรรมการการเลือกตั้งกำหนดไว้ว่า การอนุมัติให้ใช้จ่ายงบประมาณสำรองจ่ายเพื่อกรณีฉุกเฉินหรือจำเป็นจะต้องกระทำเท่าที่จำเป็น และต้องได้รับความเห็นชอบจากคณะกรรมการการเลือกตั้งก่อน โดยการดำเนินการดังกล่าวจะกระทำได้เฉพาะที่เกี่ยวกับการปฏิบัติภารกิจของส่วนราชการ รัฐวิสาหกิจ และหน่วยงานของรัฐ ที่มีความจำเป็นต้องใช้งบประมาณนอกเหนือจากที่ได้รับการจัดสรร หรือที่ได้รับการจัดสรรไปแล้วแต่ไม่เพียงพอ และมีความจำเป็นเร่งด่วนต้องขอใช้งบประมาณรายจ่ายงบกลาง รายการเงินสำรองจ่ายเพื่อกรณีฉุกเฉินหรือจำเป็น ทั้งนี้ ให้หน่วยงานที่เกี่ยวข้องดำเนินการขอความเห็นชอบจากคณะรัฐมนตรีก่อน แล้วจึงเสนอให้คณะกรรมการการเลือกตั้งพิจารณาให้ความเห็นชอบตามบทบัญญัติดังกล่าว
                     3. โดยที่เรื่องนี้มีความจำเป็นเร่งด่วนต้องใช้งบประมาณรายจ่ายงบกลาง รายการเงินสำรองจ่ายเพื่อกรณีฉุกเฉินหรือจำเป็น เนื่องจากงบประมาณที่ได้รับจัดสรรไม่เพียงพอต่อการดำเนินการ ซึ่งระเบียบว่าด้วยการบริหารงบประมาณรายจ่ายงบกลาง รายการเงินสำรองจ่ายเพื่อกรณีฉุกเฉินหรือจำเป็น พ.ศ. 2562 ข้อ 9 (3) กำหนดให้กรณีที่วงเงินเกินกว่า 100 ล้านบาท ให้หน่วยรับงบประมาณนำเรื่องเสนอขออนุมัติต่อคณะรัฐมนตรี จึงเข้าข่ายเรื่องที่เสนอต่อคณะรัฐมนตรีได้ตามนัยมาตรา 4 (1) แห่งพระราชกฤษฎีกาว่าด้วยการเสนอเรื่องและการประชุมคณะรัฐมนตรี พ.ศ. 2548 ที่บัญญัติให้การเสนอเรื่องต่อคณะรัฐมนตรีให้เสนอได้เฉพาะเรื่องที่กฎหมายกำหนดให้เป็นอำนาจหน้าที่ของคณะรัฐมนตรีหรือให้ต้องเสนอคณะรัฐมนตรี ประกอบกับเรื่องนี้จัดอยู่ในด้านการบริหารราชการแผ่นดิน การปรับปรุงกฎระเบียบเพื่ออำนวยความสะดวกแก่ประชาชน ซึ่งสำนักงานคณะกรรมการกฤษฎีกาเห็นว่า กรณีดังกล่าวเป็นการดำเนินการตามพันธกรณีของไทยตามกฎบัตรสหประชาชาติซึ่งไทยเข้าเป็นสมาชิก มิใช่การทำหนังสือสัญญาขึ้นใหม่ จึงไม่มีประเด็นต้องพิจารณาเกี่ยวกับการเป็นหนังสือสัญญาตามมาตรา 178 ของรัฐธรรมนูญแห่งราชอาณาจักรไทย และไม่เข้าลักษณะเป็นการสร้างความผูกพันต่อคณะรัฐมนตรีชุดต่อไป ตามนัยมาตรา 169 (1) ของรัฐธรรมนูญแห่งราชอาณาจักรไทย อย่างไรก็ดี กรณีนี้เป็นการขอรับจัดสรรงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีจุกเฉินหรือจำเป็น จึงเข้าลักษณะเป็นการกระทำอับมีผลเป็นการอนุมัติให้ใช้จ่ายงบประมาณสำรองจ่ายเพื่อกรณีกเฉินหรือจำเป็น ซึ่งคณะรัฐมนตรีจะอนุมัติมิได้ เว้นแต่จะได้รับอนุมัติความเห็นชอบจากคณะกรรมการการเลือกตั้งก่อน ตามมาตรา 169 (3) ของรัฐธรรมนูญแห่งราชอาณาจักรไทย ซึ่ง กต. ต้องดำเนินการให้เป็นไปตามมติคณะรัฐมนตรีเมื่อวันที่ 21 มีนาคม 2566 (เรื่อง แนวทางปฏิบัติอันเนื่องมาจากการยุบสภาผู้แทนราษฎร) ที่กำหนดให้หน่วยงานที่เกี่ยวข้องดำเนินการขอความเห็นชอบจากคณะรัฐมนตรีก่อน แล้วจึงเสนอให้คณะกรรมการการเลือกตั้งพิจารณาให้ความเห็นชอบ ดังนั้น จึงเห็นควรนำเรื่องนี้เสนอคณะรัฐมนตรีพิจารณา ทั้งนี้ หากคณะรัฐมนตรีมีมติอนุมัติตามที่ กต. เสนอ ให้มีผลดำเนินการได้เมื่อคณะกรรมการการเลือกตั้งให้ความเห็นชอบตามบทบัญญัติของรัฐธรรมนูญแห่งราชอาณาจักรไทย มาตรา 169 (3) แล้ว
 
11. การจัดทำแผนการหารือระหว่างกระทรวงการต่างประเทศแห่งราชอาณาจักรไทยกับกระทรวงการต่างประเทศแห่งสหพันธรัฐรัสเซีย ฉบับที่ 5 (พ.ศ. 2566 - 2568)
                     คณะรัฐมนตรีมีมติเห็นชอบร่างแผนการหารือระหว่างกระทรวงการต่างประเทศแห่งราชอาณาจักรไทยกับกระทรวงการต่างประเทศแห่งสหพันธรัฐรัสเซีย ฉบับที่ 5 (พ.ศ. 2566 - 2568) (ร่างแผนการหารือฯ ฉบับที่ 5) ทั้งนี้หากมีความจำเป็นต้องแก้ไขปรับปรุงร่างแผนการหารือดังกล่าวในส่วนที่ไม่ใช่สาระสำคัญและไม่ขัดกับหลักการที่คณะรัฐมนตรีได้อนุมัติหรือให้ความเห็นชอบไว้ให้กระทรวงการต่างประเทศ (กต) สามารถดำเนินการได้ โดยนำเสนอคณะรัฐมนตรีทราบภายหลัง พร้อมทั้งชี้แจงเหตุผลและประโยชน์ที่ประเทศไทยได้รับจากการปรับเปลี่ยนดังกล่าว รวมทั้งให้รองนายกรัฐมนตรี (นายดอน ปรมัตถ์วินัย) และรัฐมนตรีว่าการกระทรวงการต่างประเทศ หรือผู้แทนที่ได้รับมอบหมาย เป็นผู้ลงนามแผนการหารือดังกล่าวตามที่กระทรวงการต่างประเทศ (กต) เสนอ
                     สาระสำคัญของเรื่อง
                     ที่ผ่านมาคณะรัฐมนตรีได้เคยมีมติเห็นชอบร่างแผนการหารือฯ ฉบับที่ 1 - 4 ซึ่งมีสาระสำคัญเป็นการกำหนดกรอบการปฏิบัติงานและกลไกการหารือระหว่าง กต. ของทั้งสองประเทศใน 2 ระดับ คือ ระดับรัฐมนตรีช่วยว่าการกระทรวงการต่างประเทศและระดับเจ้าหน้าที่ปฏิบัติของกรมต่าง ๆ ที่เกี่ยวข้อง
                     กต. รายงานว่า ภายหลังจากที่แผนการหารือฯ ฉบับที่ 4 สิ้นสุด กต. ได้เสนอร่างแผนการหารือฯ ฉบับที่ 5 ให้ฝ่ายรัสเซียพิจารณา โดยทั้งสองฝ่ายได้เจรจาและเห็นชอบร่างแผนการหารือฯ ฉบับที่ 5 ร่วมกันแล้ว โดยฝ่ายรัสเซียประสงค์จะให้มีการลงนามแผนการหารือฯ ฉบับที่ 5 ในห้วงการเยือนประเทศไทยของรัฐมนตรีช่วยว่าการกระทรวงการต่างประเทศแห่งสหพันรัฐรัสเซีย (นายอันเดรย์ รูเดนโค - Andrey Rudenko) (เทียบเท่าระดับรองปลัดกระทรวงฯ ในโอกาสเข้าพบหารือกับปลัดกระทรวงการต่างประเทศ (นายศรัณย์ เจริญสุวรรณ) ในวันที่ 25 เมษายน 2566
                     กระทรวงการต่างประเทศ (กต.) นำเสนอคณะรัฐมนตรีพิจารณาให้ความเห็นชอบร่างแผนการหารือระหว่างกระทรวงการต่างประเทศแห่งราชอาณาจักรไทยกับกระทรวงการต่างประเทศแห่งสหพันธรัฐรัสเซีย ฉบับที่ 5 (พ.ศ. 2566 - 2568) ซึ่งเป็นแผนการหารือต่อเนื่องจากฉบับเดิมที่หมดอายุไปแล้วโดยรายละเอียดของร่างแผนการหารือฯ ฉบับที่ 5 เป็นเพียงการกำหนดหัวข้อกรอบการหารือกว้าง ๆ และกำหนดหน่วยงานผู้รับผิดชอบตามประเด็นของแผนการหารือฯ ระหว่าง กต. ของทั้งสองประเทศเพื่อให้การดำเนินการในด้านต่าง ๆ เกิดผลอย่างเป็นรูปธรรม (ทั้งสองฝ่ายจะหารือในรายละเอียดของแต่ละประเด็นผ่านช่องทางการทูตต่อไป)
 
12. เรื่อง ร่างบันทึกความเข้าใจว่าด้วยความร่วมมือด้านพลศึกษา และการกีฬา ระหว่างกระทรวงการท่องเที่ยวและกีฬาแห่งราชอาณาจักรไทยกับกระทรวงการกีฬาแห่งสหพันธรัฐรัสเซีย
                     คณะรัฐนตรีมีมติเห็นชอบต่อร่างบันทึกความเข้าใจว่าด้วยความร่วมมือด้านพลศึกษา และการกีฬา ระหว่างกระทรวงการท่องเที่ยวและกีฬาแห่งราชอาณาจักรไทยกับกระทรวงการกีฬาแห่งสหพันธรัฐรัสเซีย ทั้งนี้ หากมีความจำเป็นต้องแก้ไขปรับปรุงถ้อยคำของร่างบันทึกความเข้าใจดังกล่าว ในส่วนที่มิใช่สาระสำคัญเพื่อให้สอดคล้องกับผลประโยชน์และนโยบายของฝ่ายไทย ให้กระทรวงการท่องเที่ยวและกีฬาสามารถดำเนินการได้โดยไม่ต้องนำเสนอคณะรัฐมนตรีพิจารณาอีกครั้ง รวมทั้งอนุมัติให้นายนภินทร ศรีสรรพางค์ ผู้ช่วยรัฐมนตรีประจำกระทรวงการท่องเที่ยวและกีฬา เป็นผู้ลงนามในบันทึกความเข้าใจว่าด้วยความร่วมมือด้านพลศึกษา และการกีฬา ระหว่างกระทรวงการท่องเที่ยวและกีฬาแห่งราชอาณาจักรไทยกับกระทรวงการกีฬาแห่งสหพันธรัฐรัสเซียตามที่กระทรวงการท่องเที่ยวและกีฬา (กก.) เสนอ
                     สาระสำคัญของเรื่อง
                     กระทรวงการกีฬาแห่งสหพันธรัฐสเซียได้เสนอให้มีการจัดทำบันทึกความเข้าใจว่าด้วยความร่วมมือด้านพลศึกษาและการกีฬากับกระทรวงการท่องเที่ยวและกีฬา พร้อมทั้งยกร่างบันทึกความเข้าใจฯ มาให้ฝ่ายไทยพิจารณา ทั้งนี้ ที่ผ่านมาได้มีการโต้ตอบร่างบันทึกความเข้าใจฯ ระหว่างกัน จนได้มีการเห็นชอบร่างบันทึกความเข้าใจดังกล่าวร่วมกันแล้ว ซึ่งร่างบันทึกความเข้าใจฯ มีสาระสำคัญเกี่ยวกับการเสริมสร้างและพัฒนาความร่วมมือด้านกีฬาของทั้งสองประเทศ ผ่านการส่งเสริมการแลกเปลี่ยนความรู้โครงการ ประสบการณ์ด้านกีฬา แผนการพัฒนาด้านการกีฬา และผู้เชี่ยวชาญด้านการกีฬาของทั้งสองฝ่าย รวมทั้งการใช้เทคโนโลยีการกีฬาและวิทยาศาสตร์การกีฬา อีกทั้งการส่งเสริมบทบาทของสตรีและเด็กผู้หญิงผ่านการกีฬา การต่อต้านการใช้สารต้องห้ามด้านกีฬาและการต่อสู้ที่ผิดกฎหมาย
 
13. เรื่อง ร่างเอกสารผลลัพธ์การประชุมคณะกรรมาธิการร่วมว่าด้วยความร่วมมือทวิภาคีไทย-รัสเซีย ครั้งที่ 8
                     คณะรัฐมนตรีมีมติเห็นชอบต่อร่างเอกสารผลลัพธ์การประชุมคณะกรรมาธิการร่วมว่าด้วยความร่วมมือทวิภาคีไทย-รัสเซีย  (Joint Thai-Russian Commission on Bilateral Cooperation: JC) ครั้งที่ 8 รวมทั้งอนุมัติให้รองนายกรัฐมนตรีและรัฐมนตรีว่าการกระทรวงการต่างประเทศร่วมรับรองเอกสารดังกล่าวกับรัฐมนตรีว่าการกระทรวงการพัฒนาภูมิภาคตะวันออกไกลและอาร์กติกสหพันธรัฐรัสเซีย โดยไม่มีการลงนาม ทั้งนี้ หากมีความจำป็นต้องแก้ไขร่างเอกสารผลลัพธ์การประชุมคณะกรรมาธิการร่วมว่าด้วยความร่วมมือทวิภาคีไทย-รัสเซีย ครั้งที่ 8 ในส่วนที่ไม่ใช่สาระสำคัญและไม่ขัดกับหลักการที่คณะรัฐมนตรีได้อนุมัติหรือให้ความเห็นชอบไว้ ให้กระทรวงการต่างประเทศและคณะผู้แทนไทยสามารถดำเนินการได้ โดยนำเสนอคณะรัฐมนตรีทราบภายหลัง พร้อมทั้งชี้แจงเหตุผลและประโยชน์ที่ประเทศไทยได้รับจากการปรับเปลี่ยนดังกล่าวตามที่กระทรวงการต่างประเทศ (กต.) เสนอ
                     สาระสำคัญ
                     ร่างเอกสารผลลัพธ์การประชุมคณะกรรมาธิการร่วมว่าด้วยความร่วมมือทวิภาคีไทย-รัสเซีย ครั้งที่ 8 มีวัตถุประสงค์เพื่อเป็นกรอบกำหนดแนวทางการดำเนินการความร่วมมือระหว่างไทยกับสหพันธรัฐรัสเซีย โดยระบุความร่วมมือที่สำคัญใน 12 สาขา ได้แก่ (1) ความร่วมมือด้านเศรษฐกิจ การค้าและการลงทุน (2) ความร่วมมือด้านอุตสาหกรรม (3) ความร่วมมือด้านพลังงาน (4) ความร่วมมือด้านการใช้พลังงานนิวเคลียร์ในทางสันติ (5) ความร่วมมือด้านวิทยาศาสตร์ เทคโนโลยีและนวัตกรรม (6) ความร่วมมือด้านการเกษตรและการประมง (7) ความร่วมมือด้านการศึกษา วัฒนธรรม และกีฬา (8) ความร่วมมือด้านคมนาคม (9) ความร่วมมือด้านการท่องเที่ยว (10) ความร่วมมือด้านสิ่งแวดล้อม (11) ความร่วมมือด้านการเปลี่ยนแปลงสภาพภูมิอากาศ และ (12) ความร่วมมือด้านสาธารณสุข
 



แต่งตั้ง



14. การแต่งตั้งกรรมการผู้ทรงวุฒิ ในคณะกรรมการส่งเสริมความเท่าเทียมระหว่างเพศ
                    คณะรัฐมนตรีมีมติอนุมัติตามที่กระทรวงการพัฒนาสังคมและความมั่นคงของมนุษย์ เสนอแต่งตั้งกรรมการผู้ทรงวุฒิในคณะกรรมการส่งเสริมความเท่าเทียมระหว่างเพศ ดังนี้
                    1. ผู้แทนองค์กรสตรีและองค์กรที่ทำงานด้านสิทธิความหลากหลายทางเพศ จำนวน 6 คน
                               1) นางถวิลวดี บุรีกุล
                               2) นางสาวศุธาฎา เมฆาวงศกุล
                               3) นางสาวสุเพ็ญศรี พึ่งโคกสูง
                               4) นายรณภูมิ สามัคคีคารมย์
                               5) นางสาวเสาวลักษณ์ ทองก๊วย
                               6) นางสาวศิริพร ไชยสุต
                     2. ผู้ทรงคุณวุฒิด้านนิติศาสตร์ ด้านสิทธิมนุษยชน ด้านสังคมศาสตร์ หรือด้านจิตวิทยา                    จำนวน 3 คน
                               1) นางปารีณา ศรีวนิชย์             ผู้ทรงคุณวุฒิด้านนิติศาสตร์
                               2) นายสมศักดิ์ ชลาชล                        ผู้ทรงคุณวุฒิด้านสังคมศาสตร์
                               3) นางสาวชมพูนุท นาครทรรพ    ผู้ทรงคุณวุฒิด้านจิตวิทยา
                     ทั้งนี้ ตั้งแต่วันที่ 25 เมษายน 2566 เป็นต้นไป
 
15. เรื่อง การโอนข้าราชพลเรือนสามัญเพื่อแต่งตั้งให้ดำรงตำแหน่งเลขาธิการราชบัณฑิตยสภา
                      คณะรัฐมนตรีมีมติอนุมัติตามที่สำนักงานราชบัณฑิตยสภาเสนอรับโอน นายกฤษฎา คงคะจันทร์ ผู้ตรวจราชการกระทรวง (ผู้ตรวจราชการระดับสูง เงินประจำตำแหน่ง 14,500 บาท) สำนักงานปลัดกระทรวง กระทรวงวัฒนธรรม มาแต่งตั้งให้ดำรงตำแหน่ง เลขาธิการราชบัณฑิตยสภา (นักบริหารระดับสูง เงินประจำตำแหน่ง 14,500 บาท) สำนักงานราชบัณฑิตยสภา เพื่อประโยชน์ของทางราชการ ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป ซึ่งผู้มีอำนาจสั่งบรรจุทั้งสองฝ่ายได้ตกลงยินยอมในการโอนแล้ว
 
16. เรื่อง การแต่งตั้งประธานกรรมการและคณะกรรมการในคณะกรรมการการท่าเรือแห่งประเทศไทย (ครบกำหนดออกตามวาระ)
                      คณะรัฐมนตรีมีมติอนุมัติตามที่กระทรวงคมนาคมเสนอแต่งตั้งบุคคลเป็นประธานกรรมการและกรรมการอื่นในคณะกรรมการการท่าเรือแห่งประเทศไทย ตามมาตรา 22 แห่งพระราชบัญญัติการท่าเรือแห่งประเทศไทย พ.ศ. 2494 ดังนี้
                     1. นายปริญญา แสงสุวรรณ                   ประธานกรรมการ
                     2. นายกฤชเทพ สิมลี                           กรรมการ
                     3. พลตำรวจโท เจริญวิทย์ ศรีวนิชย์          กรรมการ
                     4. นายชนินทร์ แก่นหิรัญ                      กรรมการ
                     5. นายวุฒิไกร ลีวีระพันธุ์                      กรรมการ
                     6. พลตำรวจโท กฤษฎา กาญจนอลงกรณ์   กรรมการ
                     7. นายวรพจน์ เอี่ยมรักษา                    กรรมการ
                     8. นายวิบูลย์ รัตนาภรณ์วงศ์                  กรรมการ
                     9. นายจิรุตม์ วิศาลจิตร                        กรรมการ
                     10. นายวโรทัย โกศลพิศิษฐ์กุล               กรรมการ
                     ทั้งนี้ ตั้งแต่วันที่ 25 เมษายน 2566 เป็นต้นไป
 
17. เรื่อง การขอต่อเวลาการดำรงตำแหน่งอธิบดีกรมประชาสัมพันธ์ 
                     คณะรัฐมนตรีมีมติอนุมัติตามที่สำนักนายกรัฐมนตรีเสนอต่อเวลาการดำรงตำแหน่งอธิบดีกรมประชาสัมพันธ์ ของ พลโท สรรเสริญ แก้วกำเนิด ซึ่งได้ดำรงตำแหน่งอธิบดีกรมประชาสัมพันธ์ ตั้งแต่วันที่  6 เมษายน 2562 และครบกำหนด 4 ปี ในวันที่ 5 เมษายน 2566 ต่อไปอีก 5 เดือน 25 วัน (ครั้งที่ 1) ตั้งแต่วันที่  6 เมษายน 2566 เป็นต้นไป โดย พลโท สรรเสริญ แก้วกำเนิด จะมีอายุครบ 60 ปีบริบูรณ์ ในปีงบประมาณ  พ.ศ. 2566
-------------"
สรุปข่าวการประชุม ครม.,https://www.thaigov.go.th/news/contents/details/67391,วันอังคารที่ 18 เมษายน 2566,18/04/2566,สรุปข่าวการประชุมคณะรัฐมนตรี วันที่ 18 เมษายน 2566,พลเอก ประยุทธ์  จันทร์โอชา นายกรัฐมนตรี เป็นประธานการประชุมคณะรัฐมนตรี ณ ตึกสันติไมตรี (หลังนอก),"http://www.thaigov.go.th
(โปรดตรวจสอบมติคณะรัฐมนตรีที่เป็นทางการจากสำนักเลขาธิการคณะรัฐมนตรีอีกครั้ง)
 
                     วันนี้ (18 เมษายน 2566)  เวลา 09.00 น. พลเอก ประยุทธ์  จันทร์โอชา นายกรัฐมนตรี เป็นประธานการประชุมคณะรัฐมนตรี ณ ตึกสันติไมตรี (หลังนอก) ซึ่งสรุปสาระสำคัญดังนี้
 



เศรษฐกิจ-สังคม



                     1.        เรื่อง     มติคณะกรรมการสิ่งแวดล้อมแห่งชาติ ครั้งที่ 6/2565
 



ต่างประเทศ



                     2.        เรื่อง     ร่างแถลงการณ์ร่วมการประชุมรัฐมนตรีว่าการกระทรวงการคลังและผู้ว่าการ                                                ธนาคารกลางอาเซียน ครั้งที่ 9
 
__________________________
 



เศรษฐกิจ-สังคม



1. เรื่อง มติคณะกรรมการสิ่งแวดล้อมแห่งชาติ ครั้งที่ 6/2565 
                     คณะรัฐมนตรีมีมติรับทราบตามที่กระทรวงทรัพยากรธรรมชาติและสิ่งแวดล้อม (ทส.) เสนอมติคณะกรรมการสิ่งแวดล้อมแห่งชาติ (กก.วล.) ครั้งที่ 6/2565 เมื่อวันที่ 23 ธันวาคม 2565 (จำนวน 3 เรื่อง) [เป็นการดำเนินการตามมติคณะรัฐมนตรี (27 มิถุนายน 2538) ที่ให้ถือว่าการประชุม กก.วล. เป็นการประชุมคณะรัฐมนตรีเรื่องสิ่งแวดล้อม และมติคณะรัฐมนตรี (1 พฤศจิกายน 2548) ที่ให้นำมติ กก.วล. เฉพาะเรื่องที่เกี่ยวข้องกับนโยบายที่สำคัญ และเรื่องที่ กก.วล. พิจารณาได้ข้อยุติแล้วเสนอคณะรัฐมนตรีเพื่อทราบ] มีสาระสำคัญสรุปได้ ดังนี้



เรื่อง
มติ กก.วล.


1. รายงานการประเมินผลกระทบสิ่งแวดล้อม (Environmental Impact Assessment: EIA) (จำนวน           8 โครงการ)


          1.1 โครงการพัฒนาระบบไฟฟ้าให้พื้นที่เกาะต่าง ๆ [เกาะกระเต็น (แตน) จังหวัดสุราษฎร์ธานี] ของการไฟฟ้าส่วนภูมิภาค (กฟภ.) เป็นโครงการก่อสร้างระบบจำหน่ายไฟฟ้า 33 เควี (KV) จากเกาะสมุยไปยังเกาะกระเต็น โดยจุดลงของสายเคเบิลจากอ่าวท้องกรูด (เกาะสมุย) ถึงจุดขึ้นสายเคเบิลบริเวณอ่าวออก (เกาะกระเต็น) จังหวัดสุราษฎร์ธานี ระยะทาง 6 กิโลเมตร ขนาดเส้นผ่านศูนย์กลาง 10-12 เซนติเมตร ติดตั้งสายเคเบิล โดยวิธี Water Jets ใช้การเป่าลมเพื่อเปิดช่องทรายความกว้างประมาณ 30 เซนติเมตร และความลึกประมาณ 1-1.5 เมตร แนววางสายเคเบิลใต้น้ำไม่ผ่านปะการังและหญ้าทะเล


คณะกรรมการกำกับดูแลและติดตามผลการคุ้มครองสิ่งแวดล้อมในพื้นที่อำเภอเกาะสมุย (ระดับอำเภอ) คณะกรรมการกำกับดูแลและติดตามผลการคุ้มครองสิ่งแวดล้อมระดับจังหวัดในเขตพื้นที่คุ้มครองสิ่งแวดล้อมจังหวัดสุราษฎร์ธานี (ระดับจังหวัด) และคณะกรรมการทรัพยากรทางทะเลและชายฝั่งจังหวัดสุราษฎร์ธานีมีมติเห็นชอบต่อโครงการฯ และให้ดำเนินการตามกฎหมายที่เกี่ยวข้อง ทั้งนี้ โครงการฯ ได้กำหนดมาตรการป้องกันและแก้ไขผลกระทบสิ่งแวดล้อมที่สำคัญ เช่น การวางสายจะดำเนินการในช่วงที่มีกระแสน้ำไหลช้าหรือช่วงเวลาน้ำนิ่งเพื่อลดการฟุ้งกระจายของตะกอน และจะติดตั้งม่าน กันตะกอน (silt curtain) และตรวจวัดคุณภาพน้ำทะเลอย่างต่อเนื่อง การวางสายเคเบิลในช่วงที่เป็นพื้นหินจะใช้วิธีการวางไว้บนพื้นหินโดยใช้ซีเมนต์แข็งหุ้มทับสายให้ตรึงอยู่กับพื้นหินซึ่งสามารถกำหนดแนววางสายเคเบิลไม่ให้ผ่านแนวปะการังได้ และสนับสนุนการฟื้นฟูแนวปะการัง และทรัพยากรสัตว์น้ำ รวมทั้งได้กำหนดมาตรการติดตามตรวจสอบผลกระทบสิ่งแวดล้อมที่สำคัญ เช่น การติดตามตรวจสอบคุณภาพน้ำทะเล อัตราการตกตะกอน ระบบนิเวศแนวปะการัง ระบบนิเวศแหล่งหญ้าทะเล สภาพชุมชนสัตว์ทะเลหน้าดิน สภาพแนวปะการัง สภาพหญ้าทะเล และสถานภาพของสัตว์ทะเลหายาก
เห็นชอบโครงการฯ ตามมาตราการข้อ 3 (1) (ช)1 ของประกาศ ทส. เรื่อง ขยายระยะเวลาการใช้บังคับประกาศ ทส. เรื่อง กำหนดเขตพื้นที่และมาตรการคุ้มครองสิ่งแวดล้อม ในบริเวณท้องที่ตำบลตลิ่งงาม ตำบลบ่อผุด ตำบลมะเร็ต ตำบลแม่น้ำ ตำบลหน้าเมือง ตำบลอ่างทอง ตำบลลิปะน้อย อำเภอเกาะสมุย และตำบลเกาะพะงัน ตำบลบ้านใต้ ตำบลเกาะเต่า อำเภอเกาะพะงัน จังหวัดสุราษฎร์ธานี พ.ศ. 25572 โดยมอบให้กระทรวงมหาดไทย โดย กฟภ. รับความเห็นของ กก.วล. ไปพิจารณาดำเนินการเพิ่มเติมในประเด็นเพิ่มเติมมาตรการป้องกันการแพร่ระบาดของโรคติดเชื้อไวรัสโคโรนา 2019 (โควิด-19) ไว้ในมาตรการป้องกันและแก้ไขผลกระทบสิ่งแวดล้อม มาตรการติดตามตรวจสอบผลกระทบสิ่งแวดล้อมด้านเศรษฐกิจและสังคมหลังจากการดำเนินการโครงการ และการสนับสนุนงบประมาณให้องค์กรปกครองส่วนท้องถิ่นเพื่อส่งเสริมการท่องเที่ยวเชิงนิเวศอย่างยั่งยืนและนำความเห็นของ กก.วล. เสนอต่อคณะรัฐมนตรีเพื่อประกอบการพิจารณาตามมาตรการข้อ 3 (1) (ค)3 ของประกาศดังกล่าวตามขั้นตอนต่อไป


          1.2 โครงการถนนตามผังเมืองสาย จ ผังเมืองรวมเมืองกำแพงเพชร จังหวัดกำแพงเพชรของกรมทางหลวงชนบท เป็นส่วนต่อขยายกับถนนเลี่ยงเมืองกำแพงเพชร เพื่อให้โครงข่ายของถนนเลี่ยงเมืองมีความสมบูรณ์ เป็นรูปแบบระบบถนนวงแหวนรองรับการเดินทางที่ต้องผ่านพื้นที่เขตเมืองกำแพงเพชรซึ่งปัจจุบันมีปริมาณการจราจรคับคั่ง โดยมีจุดเริ่มต้นเชื่อมต่อกับทางหลวงหมายเลข 1 (ถนนพหลโยธิน) ในเขตตำบลทรงธรรม อำเภอเมือง จังหวัดกำแพงเพชร และไปบรรจบกับทางหลวงหมายเลข 101 และทางหลวงหมายเลข 112 (ถนนเลี่ยงเมืองกำแพงเพชร) ในเขตตำบลหนองปลิง อำเภอเมือง จังหวัดกำแพงเพชร รวมระยะทาง 3.510 กิโลเมตร โดยถนนโครงการเป็นถนนคอนกรีตเสริมเหล็ก ขนาด 4 ช่องจราจร มีสะพานข้ามแม่น้ำปิง จุดกลับรถ 4 แห่ง และมีทางแยก 2 แห่ง


คณะกรรมการผู้ชำนาญการพิจารณารายงานการประเมินผลกระทบสิ่งแวดล้อม โครงการโครงสร้างพื้นฐานทางบกและทางอากาศ มีมติให้นำรายงาน EIA โครงการถนนตามผังเมืองสาย จฯ ที่ได้ปรับปรุงแก้ไขรายละเอียดข้อมูลตามความเห็นคณะกรรมการผู้ชำนาญการฯ แล้ว เสนอต่อ กก.วล. เพื่อให้ความเห็นประกอบการพิจารณาของคณะรัฐมนตรีต่อไป โดยรายงานฯ ได้กำหนดมาตรการป้องกันและแก้ไขผลกระทบสิ่งแวดล้อมที่สำคัญ เช่น ก่อสร้างกำแพงกันดินแบบเสาเข็มปลายยื่นบริเวณริมตลิ่งแม่น้ำปิงทั้ง 2 ฝั่ง เพื่อป้องกันการชะล้างพังทลายของมวลดินลงสู่แม่น้ำปิง และติดตั้งกำแพงกันเสียงชั่วคราวบริเวณพื้นที่ชุมชน 6 แห่ง และหน่วยงานราชการ 3 แห่ง และกำแพงกั้นเสียงถาวรบริเวณเขตทางที่ติดกับโรงเรียนชุมชนบ้านหนองปลิง (นาคอุปถัมภ์) รวมทั้งได้กำหนดมาตรการติดตามตรวจสอบผลกระทบสิ่งแวดล้อมที่สำคัญ เช่น เก็บตัวอย่างและวิเคราะห์คุณภาพน้ำผิวดินบริเวณที่แนวเส้นทางตัดผ่าน 4 สถานี โดยตรวจวัดปีละ 2 ครั้ง ตลอดการก่อสร้าง และตรวจวัดคุณภาพอากาศและระดับเสียง 4 สถานี ปีละ 2 ครั้ง ใน 3 ปีแรกที่เปิดดำเนินการ
เห็นชอบตามความเห็นของคณะกรรมการผู้ชำนาญการฯ โดยให้กรมทางหลวงชนบทดำเนินการตามมาตรการป้องกันและแก้ไขผลกระทบสิ่งแวดล้อม และมาตรการติดตามตรวจสอบผลกระทบสิ่งแวดล้อม ตามที่กำหนดไว้ในรายงานฯ อย่างเคร่งครัด และตั้งงบประมาณเพื่อดำเนินการตามมาตรการที่กำหนดไว้ รวมทั้งให้รับความเห็นของ กก.วล. ไปพิจารณาดำเนินการเพิ่มเติมในประเด็นการเพิ่มเติมมาตรการป้องกันการแพร่ระบาดของโควิด-19 มาตรการลดผลกระทบต่อศูนย์วิจัยและพัฒนาการเพาะเลี้ยงสัตว์น้ำจืดกำแพงเพชรและมาตรการติดตามตรวจสอบผลกระทบสิ่งแวดล้อมในระยะก่อสร้าง ด้านการเพาะเลี้ยงสัตว์น้ำและด้านเกษตรกรรม รวมทั้งการติดตามสถิติและการบริหารจัดการเรื่องร้องเรียน


          1.3 โครงการปรับปรุงขยายท่าอากาศยานบุรีรัมย์ จังหวัดบุรีรัมย์ ของกรมท่าอากาศยาน มีการขยายทางวิ่ง (runway) จากเดิม 2,100 เมตร เป็น 2,990 เมตร ปรับขนาดพื้นที่ปลอดภัยปลายทางวิ่งทั้ง 2 ฝั่ง ขยายลานจอดเครื่องบิน ก่อสร้างอาคารคลังสินค้าเพิ่มเติม และขยายผิวถนนทางเข้า-ออกท่าอากาศยานฯ เพื่อรองรับการขยายตัวด้านการท่องเที่ยวทางกีฬาของจังหวัดบุรีรีมย์


คณะกรรมการผู้ชำนาญการฯ โครงการโครงสร้างพื้นฐานทางบกและทางอากาศ มีมติให้นำรายงาน EIA โครงการปรับปรุงขยายท่าอากาศยานบุรีรัมย์ฯ ที่ได้ปรับปรุงแก้ไขรายละเอียดข้อมูลตามความเห็นคณะกรรมการผู้ชำนาญการฯ แล้ว เสนอต่อ กก.วล. เพื่อให้ความเห็นประกอบการพิจารณาของคณะรัฐมนตรีต่อไป โดยรายงานฯ ได้กำหนดมาตรการป้องกันและแก้ไขผลกระทบสิ่งแวดล้อมที่สำคัญ เช่น จัดเตรียมพื้นที่เก็บกองเป็นพื้นที่ราบ ออกแบบบ่อหน่วงน้ำให้มีความจุเพียงพอรองรับปริมาณน้ำหลากและตกต่อเนื่องกับ 3 ชั่วโมง รวมทั้งได้กำหนดมาตรการติดตามตรวจสอบผลกระทบสิ่งแวดล้อมที่สำคัญ เช่น ตรวจวัดคุณภาพอากาศ คุณภาพน้ำผิวดิน และสภาพเศรษฐกิจ สังคม สำรวจความคิดเห็นด้านผลกระทบจากการก่อสร้าง และข้อเสนอแนะด้านการบรรเทาผลกระทบสิ่งแวดล้อมสำหรับโครงการ
เห็นชอบตามความเห็นของคณะกรรมการผู้ชำนาญการฯ โดยให้กรมท่าอากาศยานดำเนินการตามมาตรการป้องกันและแก้ไขผลกระทบสิ่งแวดล้อม และมาตรการติดตามตรวจสอบผลกระทบสิ่งแวดล้อมตามที่กำหนดไว้ในรายงานฯ อย่างเคร่งครัดและตั้งงบประมาณเพื่อดำเนินการตามมาตรการที่กำหนดไว้ รวมทั้งให้รับความเห็นของ กก.วล. ไปพิจารณาดำเนินการเพิ่มเติม ในประเด็นการเพิ่มเติมมาตรการป้องกันการแพร่ระบาดของโควิด-19 มาตรการความรับผิดชอบต่อสังคมและสิ่งแวดล้อม (CSR) ด้านสังคมและวัฒนธรรม ด้านสุขภาพอนามัยแก่ประชาชนในพื้นที่และพื้นที่โดยรอบโครงการและมาตรการด้านการจัดหาที่ดินและการชดเชยทรัพย์สินไว้ในมาตรการป้องกันและแก้ไขผลกระทบสิ่งแวดล้อม


          1.4 โครงการอ่างเก็บน้ำแม่บอม อันเนื่องมาจากพระราชดำริ จังหวัดลำปาง ของกรมชลประทาน มีลักษณะเป็นเขื่อนหินถมแกนดินเหนียว ความกว้างสันเขื่อน 10 เมตร ยาว 798 เมตร สูง 51 เมตร โดยมีความจุระดับน้ำเก็บกักปกติ 12.48 ล้านลูกบาศก์เมตร โครงการตั้งอยู่ในอุทยานแห่งชาติแจ้ซ้อน 235 ไร่ ป่าสงวนแห่งชาติป่าแม่ตุ๋ยฝั่งขวา 327 ไร่ และป่าไม้ถาวร 52 ไร่ (ในพื้นที่ดังกล่าวมีพื้นที่ซ้อนทับอยู่ในพื้นที่ลุ่มน้ำชั้นที่ 1 จำนวน 250 ไร่) มีพื้นที่รับประโยชน์ของโครงการ 11,615 ไร่ (พื้นที่ชลประทาน 9,200 ไร่)


คณะกรรมการผู้ชำนาญการฯ โครงการพัฒนาแหล่งน้ำ มีมติให้นำรายงาน EIA โครงการอ่างเก็บน้ำแม่บอมฯ ที่ได้ปรับแก้ไขรายละเอียดข้อมูลตามความเห็นของคณะกรรมการผู้ชำนาญการฯ แล้วเสนอต่อ กก.วล. เพื่อให้ความเห็นประกอบการพิจารณาของคณะรัฐมนตรีต่อไป โดยรายงานฯ ได้กำหนดมาตรการป้องกันและแก้ไขผลกระทบสิ่งแวดล้อมที่สำคัญ เช่น ปลูกป่าทดแทนพื้นที่ 1,416 ไร่ ออกแบบโครงสร้างอ่างเก็บน้ำให้รองรับค่าความเร่งพื้นดินสูงสุด (Peak Ground Acceleration: PGA)4 0.52 g ศึกษา Dam Break (การพังทลายของเขื่อน) พร้อมจัดทำแผนป้องกันภัยฉุกเฉินสำหรับชุมชนก่อสร้างทางผ่านปลา (Baffle fishways) ร่วมกับการปรับปรุงฝายในลำน้ำแม่บอมและแม่ตุ๋ยและการชดเชยทรัพย์สิน รวมทั้งได้กำหนดมาตรการติดตามตรวจสอบผลกระทบสิ่งแวดล้อมที่สำคัญ เช่น ติดตามตรวจสอบพื้นที่ป่าไม้ ระบบนิเวศของป่าและสภาพการฟื้นตัวของป่าตามแผนการปลูกป่าทดแทน ตรวจวัดการเกิดแผ่นดินไหวและการสั่นสะเทือนที่ตัวเขื่อนแบบต่อเนื่อง และเก็บตัวอย่างสิ่งมีชีวิตในน้ำ
เห็นชอบตามความเห็นของคณะกรรมการผู้ชำนาญการฯ โดยให้กรมชลประทานดำเนินการตามมาตรการป้องกันและแก้ไขผลกระทบสิ่งแวดล้อม และมาตรการติดตามตรวจสอบผลกระทบสิ่งแวดล้อมตามที่กำหนดไว้ในรายงานฯ อย่างเคร่งครัดและตั้งงบประมาณเพื่อดำเนินการตามมาตรการที่กำหนดไว้ รวมทั้งให้รับความเห็นของ กก.วล. ไปพิจารณาดำเนินการเพิ่มเติม ในประเด็นการเพิ่มเติมการประเมินผลกระทบที่จะเกิดขึ้นต่อการเกิดการแพร่พันธุ์และการจับตัวกันเป็นแพของกลุ่มสาหร่ายสีเขียวแกมน้ำเงินที่มีพิษและการปรับแก้ไขเนื้อหาในแผนการลดผลกระทบด้านสัตว์ป่า


          1.5 โครงการระบบท่อส่งก๊าซธรรมชาติบนบกจากบางปะกงไปโรงไฟฟ้าพระนครใต้ ของบริษัท ปตท. จำกัด (มหาชน) เป็นการวางท่อส่งก๊าซธรรมชาติ ขนาดเส้นผ่านศูนย์กลาง 36 นิ้ว มีสถานีควบคุมก๊าซฯ 7 สถานี รวมระยะทางประมาณ 57 กิโลเมตร เริ่มต้นที่สถานีควบคุมก๊าซ ตำบลท่าข้าม อำเภอบางปะกง จังหวัดฉะเชิงเทรา ไปยังสถานีควบคุมความดันและวัดปริมาณก๊าซโรงไฟฟ้าพระนครใต้ส่วนเพิ่ม (SBAPMR) และเชื่อมต่อด้วยท่อขนาด 16 นิ้ว 3 ท่อ สิ้นสุดที่บริเวณจุดเชื่อมต่อท่อส่งก๊าซฯ ภายในพื้นที่โรงไฟฟ้าพระนครใต้ส่วนเพิ่ม แนวท่อส่วนใหญ่อยู่ในพื้นที่ของหน่วยงานที่มีการใช้ประโยชน์อยู่เดิม


คณะกรรมการผู้ชำนาญการฯ โครงการพลังงานมีมติให้บริษัท ปตท.ฯ รวบรวมข้อมูลรายงาน EIA โครงการระบบท่อส่งก๊าซธรรมชาติบนบกฯ ทุกฉบับ และข้อมูลที่ได้แก้ไขเพิ่มเติมตามประเด็นที่คณะกรรมการผู้ชำนาญการฯ กำหนด แล้วจัดทำเป็นรายงานฯ ฉบับสมบูรณ์ เสนอต่อ กก.วล. เพื่อเสนอความเห็นประกอบการพิจารณาของคณะรัฐมนตรีต่อไป โดยรายงานฯ ได้กำหนดมาตรการป้องกันและแก้ไขผลกระทบสิ่งแวดล้อมที่สำคัญ เช่น ติดตั้งกำแพงกั้นเสียงชั่วคราว จัดการของเสียกรณีที่มีโคลนโซเดียมเบนทอไนต์5 เหลือทิ้ง และจัดตั้งคณะกรรมการกำกับและติดตามการปฏิบัติตามมาตรการป้องกันและแก้ไขผลกระทบสิ่งแวดล้อมให้แล้วเสร็จก่อนเริ่มงานก่อสร้างโครงการ รวมถึงได้กำหนดมาตรการติดตามตรวจสอบผลกระทบสิ่งแวดล้อมที่สำคัญ เช่น ตรวจวัดคุณภาพอากาศ ระดับเสียง คุณภาพน้ำผิวดิน และสำรวจความคิดเห็นเกี่ยวกับการดำเนินโครงการ ในปีแรกและทุก 5 ปี ตลอดระยะเวลาดำเนินโครงการ
เห็นชอบตามความเห็นของคณะกรรมการผู้ชำนาญการฯ โดยให้บริษัท ปตท.ฯ ดำเนินการตามมาตรการป้องกันและแก้ไขผลกระทบสิ่งแวดล้อมและมาตรการติดตามตรวจสอบผลกระทบสิ่งแวดล้อม ตามที่กำหนดไว้ในรายงานฯ อย่างเคร่งครัด และตั้งงบประมาณเพื่อดำเนินการตามมาตรการที่กำหนดไว้


          1.6 โครงการทำเหมืองแร่ชนิดแร่หินอุตสาหกรรมชนิดหินปูน (เพื่อทำปูนขาว) ของบริษัทจิระภัทรสโตน 2010 จำกัด คำขอประทานบัตรที่ 6/2557 ร่วมแผนผังโครงการทำเหมืองเดียวกันกับ บริษัท ส.ศิลาทอง สระบุรี จำกัด คำขอต่ออายุประทานบัตรที่ 1/2561 (ประทานบัตรที่ 33284/15327) และคำขอต่ออายุประทานบัตรที่ 1/2562 (ประทานบัตรที่ 33350/16100) ตั้งอยู่ที่ตำบลหน้าพระลาน อำเภอเฉลิมพระเกียรติ จังหวัดสระบุรี เป็นไปตามแผนแม่บทบริหารจัดการแร่ โดยคำขอประทานบัตรที่ 6/2557 มีพื้นที่ 128.05 ไร่ เว้นพื้นที่ไม่ทำเหมืองของคำขอประทานบัตร ด้านทิศเหนือ 30 เมตร และด้านทิศตะวันออกและทิศใต้ 10 เมตร เพื่อเป็นพื้นที่กันชน เนื่องจากอยู่ติดพื้นป่าไม้ คงเหลือพื้นที่ทำเหมือง 107.85 ไร่ ทำเหมืองโดยวิธีเหมืองเปิด (Surface Mining) ในลักษณะขั้นบันได โดยวางแผนผลิตร่วมกันปีละ 900,000 เมตริกตัน เป็นเวลา 30 ปี พื้นที่โครงการอยู่ในเขตกำหนดชั้นคุณภาพลุ่มน้ำภาคตะวันตก ภาคกลาง และลุ่มน้ำป่าสัก และการกำหนดชั้นคุณภาพลุ่มน้ำภาคเหนือและภาคตะวันออกเฉียงเหนือ ส่วนอื่น ๆ (ลุ่มน้ำชายแดน) พื้นที่ลุ่มน้ำชั้นที่ 1 เอ ประมาณ 107 ไร่ และลุ่มน้ำชั้นที่ 3 ประมาณ 21.05 ไร่


คณะกรรมการผู้ชำนาญการฯ โครงการเหมืองแร่ มีมติให้นำรายงาน EIA โครงการทำเหมืองแร่ชนิดแร่หินอุตสาหกรรมชนิดหินปูนฯ ที่ได้ปรับปรุงแก้ไขรายละเอียดข้อมูลตามความเห็นคณะกรรมการผู้ชำนาญการฯ แล้ว เสนอ กก.วล. พิจารณาเพื่อเป็นข้อมูลประกอบการพิจารณาของคณะรัฐมนตรีกรณีการขอผ่อนผันการใช้พื้นที่ลุ่มน้ำชั้นที่ 1 เอ เพื่อการอนุญาตประทานบัตรเป็นแต่ละกรณีไป โดยรายงานฯ ได้กำหนดมาตรการป้องกันและแก้ไขผลกระทบสิ่งแวดล้อมที่สำคัญ เช่น ให้ความร่วมมือกับหน่วยงานที่เกี่ยวข้องในการนำแผนปฏิบัติการเพื่อลดและขจัดมลพิษในเขตควบคุมมลพิษ ตำบลหน้าพระลาน ให้ร่วมพัฒนาสภาพสิ่งแวดล้อมทั้งภายในและภายนอกโครงการ หลีกเลี่ยงการตัดไม้เปิดพื้นที่ป่าโดยไม่จำเป็น จัดตั้งกองทุนเฝ้าระวังสุขภาพและกองทุนพัฒนาหมู่บ้านรอบพื้นที่เหมืองแร่ ดำเนินการตามแผนฟื้นฟูพื้นที่จากการทำเหมืองตามแผนงานที่ได้เสนอไว้ในรายงาน EIA รวมทั้งได้กำหนดมาตรการติดตามตรวจสอบผลกระทบสิ่งแวดล้อมที่สำคัญ เช่น ตรวจวัดค่าฝุ่นละอองที่มีขนาดเล็กกว่า 100 ไมครอน ค่า PM10 ระดับเสียงและตรวจวัดแรงสั่งสะเทือน 4 สถานี ปีละ 2 ครั้ง คุณภาพน้ำผิวดิน 1 สถานี คุณภาพน้ำใต้ดิน 2 สถานี ปีละ 2 ครั้ง ตรวจสอบสมรรถภาพร่างกายพนักงานของโครงการ และศึกษาสภาพเศรษฐกิจและสังคมของชุมชนบริเวณใกล้เคียงพื้นที่โครงการในรัศมี 3 กิโลเมตร
1) เห็นชอบตามความเห็นของคณะกรรมการผู้ชำนาญการฯ โดยให้บริษัท จิระภัทรสโตนฯ ดำเนินการตามมาตรการป้องกันและแก้ไขผลกระทบสิ่งแวดล้อมและมาตรการติดตามตรวจสอบผลกระทบสิ่งแวดล้อมตามที่กำหนดไว้ในรายงานฯ อย่างเคร่งครัดและตั้งงบประมาณเพื่อดำเนินการตามมาตรการที่กำหนดไว้
			2) ให้กระทรวงอุตสาหกรรม โดยกรมอุตสาหกรรมพื้นฐานและการเหมืองแร่ นำความเห็นของ กก.วล. ต่อรายงานฯ เสนอต่อคณะรัฐมนตรีเพื่อประกอบการพิจารณาขออนุมัติผ่อนผันการใช้ประโยชน์พื้นที่ลุ่มน้ำชั้นที่ 1 เอ เพื่อการอนุญาตประทานบัตรเหมืองแร่เป็นแต่ละกรณีไป
			3) กรณีที่คณะรัฐมนตรีมีมติอนุมัติให้ใช้ประโยชน์พื้นที่ลุ่มน้ำชั้นที่ 1 เอ แล้ว ให้หน่วยงานดำเนินการดังนี้ (1) กรมอุตสาหกรรมพื้นฐานฯ ในฐานะหน่วยงานซึ่งมีอำนาจตามกฎหมายว่าด้วยแร่นำมาตรการที่เสนอไว้ในรายงานฯ ไปกำหนดเป็นเงื่อนไขในการสั่งอนุญาตหรือต่ออายุใบอนุญาตประทานบัตรเหมืองแร่โดยให้ถือว่าเป็นเงื่อนไขที่กำหนดตามกฎหมายนั้น ๆ และ (2) กรมพัฒนาสังคมและสวัสดิการ ในฐานะหน่วยงานอนุญาตให้ใช้ที่ดินเพื่อการขอออกประทานบัตรในเขตนิคมสร้างตนเองพระพุทธบาท จังหวัดสระบุรีนำมาตรการที่เสนอไว้ในรายงานฯ ไปกำหนดเป็นเงื่อนไขในการสั่งอนุญาตให้ใช้ที่ดิน โดยให้ถือว่าเป็นเงื่อนไขที่กำหนดตามกฎหมายนั้น ๆ
			4) ให้กรมอุตสาหกรรมพื้นฐานฯ และกรมพัฒนาสังคมฯ กำกับดูแลให้บริษัท จิระภัทรสโตนฯ ปฏิบัติตามมาตรการป้องกันและแก้ไขผลกระทบสิ่งแวดล้อม และมาตรการติดตามตรวจสอบผลกระทบสิ่งแวดล้อมที่กำหนดไว้ในรายงานฯ ในส่วนที่เกี่ยวข้องกับอำนาจหน้าที่ของแต่ละหน่วยงาน


          1.7 โครงการทางหลวงพิเศษระหว่างเมืองหมายเลข 7 ส่วนต่อขยายเชื่อมต่อสนามบินอู่ตะเภาของกรมทางหลวง สอดคล้องกับการพัฒนาโครงสร้างพื้นฐานต้านคมนาคมขนส่งภายในพื้นที่เขตพัฒนาพิเศษภาคตะวันออก (Eastern Economic Corridor: EEC) กลุ่มที่ 1 การพัฒนาทางหลวงพิเศษระหว่างเมืองกรุงเทพฯ-ชลบุรี-พัทยา-มาบตาพุด เพื่อการพัฒนาเขตพัฒนาพิเศษภาคตะวันออก 5 ปี (พ.ศ. 2560-2565) มีจุดเริ่มต้นโครงการบนทางหลวงพิเศษระหว่างเมืองหมายเลข 7 บริเวณ (กรุงเทพฯ-พัทยา) เป็นการขยายช่องจราจรระดับดินเป็นถนนขนาด 4 ช่องจราจร และก่อสร้างทางแนวใหม่เป็นทางยกระดับพาดผ่านพื้นที่หมู่ 3 บ้านสระแก้ว ตำบลสำนักท้อน อำเภอบ้านฉาง จังหวัดระยอง มีทิศทางมุ่งหน้าทิศใต้ผ่านทางรถไฟสายตะวันออก และเขตพื้นที่ของกรมต่อสู้อากาศยานที่ 1 ไปเชื่อมต่อกับทางหลวงหมายเลข 3 (ถนนสุขุมวิท) โดยเชื่อมต่อกับสนามบินอู่ตะเภาด้วยทางแยกต่างระดับ รวมระยะทาง 2.486 กิโลเมตร


คณะกรรมการผู้ชำนาญการฯ โครงการโครงสร้างพื้นฐานทางบกและทางอากาศ มีมติให้นำรายงาน EIA โครงการทางหลวงพิเศษฯ ที่ได้ปรับปรุงแก้ไขรายละเอียดข้อมูลตามความเห็นคณะกรรมการผู้ชำนาญการฯ แล้ว เสนอต่อ กก.วล. เพื่อให้ความเห็นประกอบการพิจารณาของคณะรัฐมนตรีต่อไป โดยรายงานฯ ได้กำหนดมาตรการป้องกันและแก้ไขผลกระทบสิ่งแวดล้อมที่สำคัญ เช่น กรณีที่ต้องกำจัดสารละลายโพลิเมอร์ต้องกำจัดด้วยการผสมกับวัสดุธรรมชาติ และนำไปถมบริเวณแนวเขตทางโครงการการจ่ายค่าชดเชยเวนคืนที่ดินต้องจ่ายงวดเดียวและให้เสร็จสิ้นก่อนการก่อสร้างโครงการการจัดให้มีบุคคลที่ 3 เป็นผู้ดำเนินการตรวจสอบด้านความปลอดภัยในงานก่อสร้างโครงการ รวมทั้งได้กำหนดมาตรการติดตามตรวจสอบผลกระทบสิ่งแวดล้อมที่สำคัญ เช่น ตรวจวัดคุณภาพอากาศ ความเร็วและทิศทางลม เสียง ความสั่นสะเทือน สำรวจสภาพเศรษฐกิจสังคมและสังคม ปีละ 1 ครั้ง ต่อเนื่องเป็นระยะเวลา 3 ปี และดำเนินการทุก 5 ปี จนถึงปีที่ 30 และการจัดการเรื่องร้องเรียนการป้องกันแก้ไขผลกระทบของปัญหาที่เกิดขึ้นจากโครงการ ความถี่ปีละ 1 ครั้ง ตลอดอายุโครงการฯ
เห็นชอบตามความเห็นของคณะกรรมการผู้ชำนาญการฯ โดยให้กรมทางหลวงดำเนินการตามมาตรการป้องกันและแก้ไขผลกระทบสิ่งแวดล้อม และมาตรการติดตามตรวจสอบผลกระทบสิ่งแวดล้อมตามที่กำหนดไว้ในรายงานฯ อย่างเคร่งครัด และตั้งงบประมาณเพื่อดำเนินการตามมาตรการที่กำหนดไว้


          1.8 โครงการสะพานเชื่อมเกาะลันตา ตำบลเกาะกลาง-ตำบลเกาะลันตาน้อย อำเภอเกาะลันตา จังหวัดกระบี่ ของกรมทางหลวงชนบท เพื่อให้โครงข่ายคมนาคมในพื้นที่มีประสิทธิภาพยิ่งขึ้น โครงการฯ เชื่อมต่อกับทางหลวงหมายเลข 4206 บริเวณบ้านหัวหิน อำเภอเกาะลันตา จังหวัดกระบี่ เชื่อมต่อกับทางหลวงชนบท บริเวณบ้านทุ่งโต๊ะหยุม ในพื้นที่ตำบลเกาะลันตาน้อย อำเภอเกาะลันตา จังหวัดกระบี่รวมระยะทาง 2.527 กิโลเมตร ประกอบด้วย โครงสร้างสะพานคานขึงและโครงสร้างสะพานคานยื่นจุดกลับรถ 3 จุด จุดชมวิวบนสะพาน 2 จุด ซึ่งในการศึกษาเส้นทางโครงการฯ ได้ออกแบบเพื่อเลี่ยงแนวปะการังรอบเกาะปลิง


คณะกรรมการผู้ชำนาญการฯ โครงการโครงสร้างพื้นฐานทางบกและทางอากาศ มีมติให้นำรายงาน EIA โครงการสะพานเชื่อมเกาะลันตาฯ ที่ได้ปรับปรุงแก้ไขรายละเอียดข้อมูลตามความเห็นคณะกรรมการผู้ชำนาญการฯ แล้วเสนอต่อ กก.วล. เพื่อให้ความเห็นประกอบการพิจารณาของคณะรัฐมนตรีต่อไปโดยรายงานฯ ได้กำหนดมาตรการป้องกันและแก้ไขผลกระทบสิ่งแวดล้อมที่สำคัญ เช่น ให้ทำการล้อมม่านดักตะกอน โดยรอบพื้นที่ก่อสร้าง ติดตั้งกำแพงกันเสียงชั่วคราว ตั้งงบประมาณให้กรมป่าไม้และกรมทรัพยากรทางทะเลและชายฝั่งเพื่อปลูกป่าทดแทน ประชาสัมพันธ์ข้อมูลโครงการให้ประชาชนทราบล่วงหน้าอย่างน้อย 1 เดือน และจัดให้มีช่องทางรับเรื่องร้องเรียน รวมทั้งได้กำหนดมาตรการติดตามตรวจสอบผลกระทบสิ่งแวดล้อมที่สำคัญ เช่น ตรวจวัดคุณภาพน้ำทะเล ระดับเสียง จำนวนและสภาพการเจริญเติบโตของต้นไม้ที่ปลูกทดแทน 1 ครั้งต่อปี ตรวจวัดความหลากหลายของสัตว์ในระบบนิเวศ การแพร่กระจายของสัตว์ในพื้นที่ศึกษาระยะ 500 เมตร จากแนวเส้นทางโครงการ 2 ครั้งต่อปี และสำรวจความคิดเห็นเกี่ยวกับการดำเนินโครงการ 1 ครั้งต่อปี ตลอดระยะเวลาก่อสร้าง และในระยะดำเนินการ 1 ครั้งต่อปี
เห็นชอบตามความเห็นของคณะกรรมการผู้ชำนาญการฯ โดยให้กรมทางหลวงชนบทดำเนินการตามมาตรการป้องกันและแก้ไขผลกระทบสิ่งแวดล้อม และมาตรการติดตามตรวจสอบผลกระทบสิ่งแวดล้อมตามที่กำหนดไว้ในรายงานฯ อย่างเคร่งครัด และตั้งงบประมาณเพื่อดำเนินการตามมาตรที่กำหนดไว้


2. ร่างแผนปฏิบัติการป้องกันและแก้ไขปัญหาฝุ่นละออง PM2.5 ภายใต้แผนเฉพาะกิจเพื่อการแก้ไขปัญหามลพิษด้านฝุ่นละออง ปี 25666 กำหนดขึ้นภายใต้หลักการ 3 พื้นที่ (พื้นที่เมือง พื้นที่ป่า และพื้นที่เกษตรกรรม) 7 มาตรการ เพื่อให้หน่วยงานที่เกี่ยวข้องทั้งส่วนกลางและจังหวัดนำไปใช้ในการขับเคลื่อนการดำเนินงานในการป้องกันและแก้ไขปัญหาไฟป่า หมอกควันและฝุ่นละออง ปี 2566


ทส. เห็นว่า เพื่อให้การขับเคลื่อนแผนเฉพาะกิจฯ เป็นไปอย่างมีประสิทธิภาพและเกิดผลเป็นรูปธรรมควรกำหนดเป้าหมายตัวชี้วัดของแผนปฏิบัติการฯ เช่น (1) พื้นที่เมือง เพิ่มจุดตรวจวัดควันดำริมถนนในพื้นที่กรุงเทพมหานครเป็น 20 จุด (2) พื้นที่ป่าจำนวนจุดความร้อนในพื้นที่ป่าลดลงร้อยละ 20 เทียบกับค่าเฉลี่ยย้อนหลัง 5 ปี และ (3) พื้นที่เกษตรกรรม กำหนดให้ปริมาณอ้อยไฟไหม้เข้าหีบในฤดูกาลผลิต 2565/2566 ไม่เกินร้อยละ 5 และกำหนดเป้าหมายตัวชี้วัดของแต่ละแผนงาน/โครงการ/กิจกรรม เช่น พื้นที่เมือง มุ่งเน้นการควบคุมแหล่งกำเนิดจากยานพาหนะและภาคอุตสาหกรรม พื้นที่ป่า มุ่งเน้นการป้องกันและแก้ไขปัญหาไฟป่าและพื้นที่เกษตรกรรม มุ่งเน้นการควบคุมการเผาในพื้นที่การเกษตร
เห็นชอบร่างแผนปฏิบัติการฯ และเป้าหมายตัวชี้วัดตามที่ ทส. เสนอ และมอบหมายให้ศูนย์แก้ไขปัญหามลพิษทางอากาศเร่งรัดติดตามการดำเนินงานตามแผนงาน/โครงการ/กิจกรรม เพื่อให้เป็นไปตามเป้าหมายที่กำหนดต่อไป


3. แผนการดำเนินงานแก้ไขปัญหาการปนเปื้อนสารตะกั่วบริเวณห้อยคลีตี้ ระยะที่ 3 ปี พ.ศ. 2565-2568 ที่ผ่านมา ทส. ได้จัดทำแผนการดำเนินงานฯ ตามคำพิพากษาคำสั่งศาลปกครองสูงสุดมาแล้ว 2 ฉบับ (แผนการดำเนินงานฯ ระยะที่ 1 และ 2) แต่เนื่องจากยังคงพบปัญหาทางสุขภาพของประชาชนในพื้นที่ ทส. โดยกรมควบคุมมลพิษจึงได้จัดทำแผนการดำเนินงานฯ ระยะที่ 3 โดยมีเป้าหมายให้ประชากรที่อาศัยในพื้นที่หมู่บ้านคลิตี้ไม่มีความเสี่ยงทางสุขภาพจากการสัมผัสตะกั่วในสิ่งแวดล้อม และเพื่อฟื้นฟูพื้นที่คลิตี้จากการปนเปื้อนสารตะกั่ว ติดตามตรวจสอบปริมาณตะกั่วในสิ่งแวดล้อม เช่น ตะกอนดินในลำห้วยคลิตี้ พืชผัก สัตว์น้ำ และน้ำใต้ดิน เฝ้าระวังระดับตะกั่วในเลือดและส่งเสริมสุขภาพอนามัยของประชาชนพื้นที่และสื่อสารข้อมูลคุณภาพสิ่งแวดล้อมและสุขภาพของประชาชนให้ผู้มีส่วนได้ส่วนเสียได้รับทราบ โดยมีแผนงาน ประกอบด้วย แผนฟื้นฟูสภาพพื้นที่ลำห้วยคลิตี้ แผนติดตามตรวจสอบคุณภาพสิ่งแวดล้อม แผนด้านสุขภาพ แผนด้านสังคมและเศรษฐกิจ และแผนติดตามประเมินการดำเนินการ


คณะกรรมการควบคุมมลพิษ มีมติเห็นชอบกับแผนการดำเนินงานฯ โดยให้กรมควบคุมมลพิษรับข้อสังเกตและข้อเสนอแนะของคณะกรรมการฯ ไปดำเนินการเพิ่มเติมให้ครอบคลุม และนำเสนอ กก.วล. พิจารณาต่อไป
เห็นชอบแผนการดำเนินงานฯ ระยะที่ 3 ตามที่ ทส. เสนอ โดยให้กรมควบคุมมลพิษรับความเห็นของ กก.วล. ในประเด็นการปรับกิจกรรมการปลูกพืชสมุนไพรท้องถิ่นโดยรอบหลุมฝังกลบแบบปลอดภัยออกจากแผนการดำเนินงานฯ และเพิ่มเติมแผนการส่งเสริมอาชีพเกษตรกรรมปลอดภัยในแผนด้านสังคมและเศรษฐกิจ



 
__________________
1 (ช) การกระทำ หรือการประกอบกิจการใด ๆ ในแนวปะการังที่อาจเป็นอันตรายหรือมีผลกระทบต่อเต่าทะเล ปลาสวยงามหรือทำให้หอยมือเสือ กัลปังหา ปะการัง ซากปะการังหรือหินปะการังถูกทำลายหรือเสียหาย เว้นแต่เป็นกิจการสาธารณูปโภคของรัฐที่มีความจำเป็นตามที่ กก.วล. เห็นชอบ หรือเป็นการกระทำเพื่อการศึกษาวิจัยทางวิชาการของทางราชการที่มีหน้าที่
2 คณะรัฐมนตรีมีมติ (24 มกราคม 2566) เห็นชอบในหลักการประกาศ ทส. เรื่อง ขยายระยะเวลาการใช้บังคับประกาศ ทส. เรื่อง กำหนดเขตพื้นที่และมาตรการคุ้มครองสิ่งแวดล้อม ในบริเวณท้องที่ตำบลตลิ่งงาม ตำบลบ่อผุด ตำบลมะเร็ต ตำบลแม่น้ำ ตำบลหน้าเมือง ตำบลอ่างทอง ตำบลลิปะน้อย อำเภอเกาะสมุย และตำบลเกาะพะงัน ตำบลบ้านใต้ ตำบลเกาะเต่า อำเภอเกาะพะงันจังหวัดสุราษฎร์ธานี พ.ศ. 2557 ตามที่ ทส. เสนอ
3 (ค) การขุด การถมทะเล เว้นแต่การดำเนินการโดยส่วนราชการ ซึ่งได้รับความเห็นชอบจากคณะกรรมการกำกับดูแลและติดตามผลการคุ้มครองสิ่งแวดล้อมระดับจังหวัดและคณะรัฐมนตรี
4 ค่าที่บอกว่าระดับแรงสั่นสะเทือนที่ทำให้วัตถุตัวกลางการเคลื่อนที่นั้นมีการเปลี่ยนแปลงความเร็วเท่าใด
5 โซเดียมเบนทอไนต์ถูกนำมาใช้ประโยชน์ในอุตสาหกรรมต่าง ๆ เนื่องจากมีคุณสมบัติในการดูดซับน้ำที่ดี มีอัตราการขยายตัวสูงเมื่อถูกน้ำ เช่น การทำโคลนเจาะ โดยใช้ผสมกับน้ำเพื่อช่วยหล่อเลี้ยงหัวเจาะในการเจาะบาดาลหรือในการเจาะน้ำมันและก๊าซธรรมชาติ
6 คณะรัฐมนตรีมีมติ (3 มกราคม 2566) รับทราบแผนเฉพาะกิจเพื่อการแก้ไขปัญหามลพิษด้านฝุ่นละออง ปี 2566 ซึ่งประกอบด้วย    7 มาตรการ ได้แก่ (1) เร่งรัดการประชาสัมพันธ์เชิงรุกและแจ้งเตือนล่วงหน้า 7 วันทุกพื้นที่ (2) ยกระดับมาตรการการดำเนินงานตามแผนปฏิบัติการขับเคลื่อนวาระแห่งชาติ “การแก้ไข ปัญหามลพิษด้านฝุ่นละออง” และแผนอื่นที่เกี่ยวข้อง (3) ยกระดับการบริหารจัดการเชื้อเพลิงแบบครบวงจร (ชิงเก็บ ลดเผา และระบบ Burn Check) (4) กำกับดูแลการดำเนินการในทุกระดับอย่างเข้มงวด ติดตามผลการดำเนินการและประเมินสถานการณ์เป็นระยะอย่างต่อเนื่อง (5) ลดจุดความร้อน ป้องกันและควบคุมการเกิดไฟในทุกพื้นที่ และพัฒนาระบบพยากรณ์ความรุนแรงและอันตรายของไฟ (6) ผลักดันกลไกระหว่างประเทศ เพื่อให้การป้องกันและแก้ไขปัญหาหมอกควันข้ามแดนมีประสิทธิภาพสูงสุด และ (7) ให้ทุกภาคส่วนเข้ามามีส่วนร่วมในการวางแผนและดำเนินการป้องกันและแก้ไขปัญหาหมอกควัน ไฟป่าและฝุ่นละออง
 
 



ต่างประเทศ



2. เรื่อง ร่างแถลงการณ์ร่วมการประชุมรัฐมนตรีว่าการกระทรวงการคลังและผู้ว่าการธนาคารกลางอาเซียน ครั้งที่ 9
                     คณะรัฐมนตรีมีมติเห็นชอบในหลักการต่อร่างแถลงการณ์ร่วมการประชุมรัฐมนตรีว่าการกระทรวงการคลังและผู้ว่าการธนาคารกลางอาเซียน ครั้งที่ 9 (ร่างแถลงการณ์ร่วมฯ) ทั้งนี้ หากมีความจำเป็นต้องปรับปรุงแก้ไขร่างแถลงการณ์ร่วมฯ ในส่วนที่มิใช่สาระสำคัญหรือไม่ขัดต่อผลประโยชน์ของประเทศไทย ให้กระทรวงการคลัง (กค.) ดำเนินการได้โดยไม่ต้องนำเสนอคณะรัฐมนตรีเพื่อพิจารณาอีกครั้งหนึ่ง รวมทั้งอนุมัติให้รัฐมนตรีว่าการกระทรวงการคลังหรือผู้ที่ได้รับมอบหมายจากรัฐมนตรีว่าการกระทรวงการคลังร่วมรับรองร่างแถลงการณ์ร่วมฯ ตามที่กระทรวงการคลัง (กค.) เสนอ
                     สาระสำคัญของเรื่อง
                     กระทรวงการคลัง (กค.) แจ้งว่า รัฐมนตรีว่าการกระทรวงการคลังจะเข้าร่วมการประชุมรัฐมนตรีว่าการกระทรวงการคลังอาเซียน (ASEAN Finance Ministers’ Meeting: AFMM) ครั้งที่ 27 และการประชุมรัฐมนตรีว่าการกระทรวงการคลังและผู้ว่าการธนาคารกลางอาเซียน (ASEAN Finance Ministers’ and Central Bank Governors’ Meeting: AFMGM) ครั้งที่ 9 และการประชุมอื่น ๆ ที่เกี่ยวข้อง ระหว่างวันที่ 28 - 31 มีนาคม 2566 ณ เกาะบาหลี สาธารณรัฐอินโดนีเซีย โดยการประชุม AFMGM ครั้งที่ 9 จัดขึ้นในวันศุกร์ที่ 31 มีนาคม 2566 และจะมีการพิจารณารับรอง (Endorse) ร่างแถลงการณ์ร่วมฯ (ไม่ลงนาม) เพื่อเป็นเอกสารผลลัพธ์ของการประชุม AFMGM ครั้งที่ 9 ซึ่งร่างแถลงการณ์ร่วมฯ มีเนื้อหาแสดงถึงเจตนารมณ์ของรัฐมนตรีว่าการกระทรวงการคลังและผู้ว่าการธนาคารกลางอาเซียนในการร่วมกันขับเคลื่อนการฟื้นตัวทางเศรษฐกิจของอาเซียน ตลอดจนการเติบโตทางเศรษฐกิจในระยะยาว โดยมุ่งให้สอดคล้องกับยุทธศาสตร์ 3 ด้านของอินโดนีเซียในฐานะประธานอาเซียน ปี 2566 ได้แก่ (1) ด้านการฟื้นฟูและการสร้างใหม่ (2) ด้านเศรษฐกิจดิจิทัล และ (3) ด้านความยั่งยืน มีสาระสำคัญ เช่น ชื่นชมต่อความสำเร็จและความคืบหน้าในการดำเนินงานของคณะทำงานรายสาขาภายใต้กรอบการประชุม AFMM และกรอบการประชุม AFMGM ในด้านต่าง ๆ เช่น (1) ด้านการรวมตัวและการเปิดเสรีทางการเงิน [มีความคืบหน้าที่สำคัญ เช่น (1) การลงนามร่างพิธีสารอนุวัติข้อผูกพันการเปิดเสรีการค้าบริการด้านการเงินภายใต้กรอบความตกลงว่าด้วยบริการของอาเซียน ฉบับที่ 9 เป็นต้น] (2) ด้านการอำนวยความสะดวกทางการค้าและการลงทุน (เช่น ยินดีต่อความคืบหน้ของระบบการเชื่อมโยงข้อมูลอิเล็กทรอนิกส์ ณ จุดเดียวของอาเซียนเพื่อสนับสนุนการดำเนินการของหนังสือรับรองถิ่นกำเนิดสินค้าแบบอิเล็กทรอนิกส์อย่างเต็มรูปแบบ) (3) ด้านความเชื่อมโยงด้านบริการทางการเงินและการชำระเงิน [ซึ่งมีความคืบหน้า เช่น การชำระเงินผ่านรหัสคิวอาร์ (QR Code) ข้ามพรมแดนทวิภาคี] (4) ด้านการระดมทุนเพื่อโครงสร้างพื้นฐานที่มีการสนับสนุนกองทุนการเงินสีเขียวของอาเซียนแบบถาวร การรับรองข้อเสนอในการจัดการประชุม AFMGM ปีละ 2 ครั้ง เป็นประจำทุกปี และรับทราบความสำคัญของสินทรัพย์ดิจิทัลและสนับสนุนข้อริเริ่มในการส่งเสริมความครอบคลุมและการจัดประเภทสินทรัพย์ของอาเซียน ซึ่งกระทรวงการต่างประเทศ (กรมอาเซียน) และธนาคารแห่งประเทศไทย (ธปท.) พิจารณาแล้วไม่มีข้อขัดข้องต่อสารัตถะและถ้อยคำโดยรวมของร่างแถลงการณ์ฯ โดยมีความเห็นเพิ่มเติมบางประการ เช่น เห็นควรให้ปรับปรุงถ้อยคำประเด็นการเปิดเสรีบัญชีทุนเคลื่อนย้ายเกี่ยวกับนโยบายด้านการพัฒนาการเงินที่ยั่งยืน เพื่อสะท้อนให้เห็นว่ากิจกรรมเพื่อการเงินที่ยั่งยืนจะมีส่วนสนับสนุนเงินทุนเคลื่อนย้ายภายในภูมิภาคอาเซียนอย่างมีนัยสำคัญ ซึ่ง กค. แจ้งว่า ได้ดำเนินการปรับปรุงถ้อยคำในร่างแถลงการณ์ร่วมฯ ตามความเห็นข้างต้น และส่งให้สำนักเลขาธิการอาเซียนเพื่อพิจารณาปรับแก้แล้ว
                     สำนักงานสภาพัฒนาการเศรษฐกิจและสังคมแห่งชาติพิจารณาแล้วเห็นชอบและอนุมัติตามที่ กค. เสนอ และกระทรวงการต่างประเทศ (กรมอาเซียน) พิจารณาแล้วไม่มีข้อขัดข้องต่อสารัตถะและถ้อยคำโดยรวมของร่างแถลงการณ์ร่วมฯ และไม่เป็นสนธิสัญญาตามกฎหมายระหว่างประเทศ และไม่เป็นหนังสือสัญญาตามมาตรา 178 ของรัฐธรรมนูญแห่งราชอาณาจักรไทย รวมทั้งสำนักงานคณะกรรมการกฤษฎีกาพิจารณาแล้วเห็นว่าร่างแถลงการณ์ฯ ไม่เข้าลักษณะเป็นหนังสือสัญญาตามมาตรา 178 ของรัฐธรรมนูญแห่งราชอาณาจักรไทย ดังนั้น การให้ความเห็นชอบต่อร่างแถลงการณ์ร่วมฯ จึงไม่เข้าลักษณะเป็นการสร้างความผูกพันต่อคณะรัฐมนตรีชุดต่อไปตามนัยมาตรา 169 (1) ของรัฐธรรมนูญแห่งราชอาณาจักรไทย คณะรัฐมนตรีจึงพิจารณาให้ความเห็นชอบได้
 
_____________________________"
สรุปข่าวการประชุม ครม.,https://www.thaigov.go.th/news/contents/details/67227,วันอังคารที่ 11 เมษายน 2566,11/04/2566,สรุปข่าวการประชุมคณะรัฐมนตรี วันที่ 11 เมษายน 2566,พลเอก ประยุทธ์  จันทร์โอชา นายกรัฐมนตรี  เป็นประธานการประชุมคณะรัฐมนตรี ณ ตึกสันติไมตรี (หลังนอก),"http://www.thaigov.go.th
(โปรดตรวจสอบมติคณะรัฐมนตรีที่เป็นทางการจากสำนักเลขาธิการคณะรัฐมนตรีอีกครั้ง)
 
                     วันนี้ (11 เมษายน 2566)  เวลา 09.00 น. พลเอก ประยุทธ์  จันทร์โอชา นายกรัฐมนตรี  เป็นประธานการประชุมคณะรัฐมนตรี ณ ตึกสันติไมตรี (หลังนอก) ซึ่งสรุปสาระสำคัญดังนี้
 



กฎหมาย



                     1.        เรื่อง     ร่างประกาศกระทรวงมหาดไทย เรื่อง การให้ใช้บังคับผังเมืองรวมชุมชนทองผาภูมิ จังหวัดกาญจนบุรี พ.ศ. ....
                     2.        เรื่อง     ร่างระเบียบสำนักนายกรัฐมนตรี ว่าด้วยการเรี่ยไรของหน่วยงานของรัฐ พ.ศ. ....
                     3.        เรื่อง     ร่างกฎกระทรวงยกเว้นค่าธรรมเนียมการใช้ยานยนตร์บนทางหลวงพิเศษหมายเลข 7 และทางหลวงพิเศษหมายเลข 9 ภายในระยะเวลาที่กำหนด พ.ศ. ....
                     4.        เรื่อง     ร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏกำแพงเพชร (ฉบับที่ ..) พ.ศ. ....
                     5.        เรื่อง     ร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏกาญจนบุรี (ฉบับที่..) พ.ศ. ....
 



เศรษฐกิจ-สังคม



                     6.        เรื่อง     มาตรการการกำหนดหลักเกณฑ์การคำนวณราคากลางให้สามารถอ้างอิงบัญชีมาตรฐานครุภัณฑ์ของยานพาหนะดัดแปลง : กรณีศึกษารถดัดแปลง
                     7.        เรื่อง     สรุปผลการประชุมคณะกรรมการติดตามการดำเนินงานตามนโยบายรัฐบาลและข้อสั่งการนายกรัฐมนตรี ครั้งที่ 1/2566
                     8.        เรื่อง     รายงานประจำปีคณะกรรมการพัฒนาการบริหารงานยุติธรรมแห่งชาติ ปีงบประมาณ พ.ศ. 2565
                     9.        เรื่อง     สรุปมติการประชุมคณะกรรมการนโยบายและพัฒนาสับปะรดแห่งชาติ ครั้งที่ 1/2566
                     10.      เรื่อง     รายงานความคืบหน้าในการดำเนินการตามแผนการปฏิรูปประเทศตามมาตรา 270 ของรัฐธรรมนูญฯ ครั้งที่ 18 (เดือนตุลาคม - ธันวาคม 2565)
                     



ต่างประเทศ



                        11.        เรื่อง      ผลการประชุมใหญ่ผู้แทนผู้มีอำนาจเต็ม ปี ค.ศ. 2022 (ITU Plenipotentiary Conference 2022: PP-22)
                    12.      เรื่อง     การของบกลางเพื่อชดเชยการเปลี่ยนแปลงอัตราแลกเปลี่ยนในการชำระค่าหุ้นเพิ่มทุนแบบสามัญและเฉพาะเจาะจงของกลุ่มธนาคารโลก ปี 2561
                     13.      เรื่อง     การเสนอรายการมรดกร่วม เคบายา (Kebaya) เป็นรายการตัวแทนมรดกวัฒนธรรมที่จับต้องไม่ได้ของมนุษยชาติต่อยูเนสโก
                     14.      เรื่อง     การจัดทำร่างบันทึกความเข้าใจว่าด้วยความร่วมมือทางวัฒนธรรมระหว่างกระทรวงวัฒนธรรมแห่งราชอาณาจักรไทยและกระทรวงวัฒนธรรมแห่งสหพันธรัฐรัสเซีย
                     15.      เรื่อง     รายงานสรุปผลการเข้าร่วมการประชุมใหญ่คณะกรรมการนโยบายด้านกฎหมาย (Regulatory Policy Committee - RPC) ครั้งที่ 27 ขององค์การเพื่อความร่วมมือทางเศรษฐกิจและการพัฒนา (OECD) และการดำเนินการที่เกี่ยวข้อง



แต่งตั้ง



                     16.      เรื่อง     แต่งตั้งกรรมการผู้ทรงคุณวุฒิในคณะกรรมการการอาชีวศึกษา
 
 



กฎหมาย



1. เรื่อง ร่างประกาศกระทรวงมหาดไทย เรื่อง การให้ใช้บังคับผังเมืองรวมชุมชนทองผาภูมิ จังหวัดกาญจนบุรี พ.ศ. ....
                     คณะรัฐมนตรีมีมติเห็นชอบร่างประกาศกระทรวงมหาดไทย เรื่อง การให้ใช้บังคับผังเมืองรวมชุมชนทองผาภูมิ จังหวัดกาญจนบุรี พ.ศ. .... ตามที่กระทรวงมหาดไทยเสนอ และให้ดำเนินการต่อไปได้ และให้กระทรวงมหาดไทยรับความคิดเห็นของกระทรวงเกษตรและสหกรณ์ กระทรวงคมนาคม กระทรวงทรัพยากรธรรมชาติและสิ่งแวดล้อม กระทรวงสาธารณสุขและสำนักงานสภาพัฒนาการเศรษฐกิจและสังคมแห่งชาติไปพิจารณาดำเนินการต่อไปด้วย
                     ทั้งนี้ ร่างประกาศกระทรวงมหาดไทย ตามที่กระทรวงมหาดไทยเสนอเป็นการกำหนดให้ใช้บังคับผังเมืองรวม ในท้องที่ตำบลท่าขนุน อำเภอทองผาภูมิ จังหวัดกาญจนบุรี เพื่อใช้เป็นแนวทางในการพัฒนา และการดำรงรักษาเมืองและบริเวณที่เกี่ยวข้องหรือชนบท ในด้านการใช้ประโยชน์ในทรัพย์สิน การคมนาคมและการขนส่ง การสาธารณูปโภค สาธารณูปการ บริการสาธารณะ ส่งเสริมการพัฒนาเศรษฐกิจ สังคม การค้าชายแดน การบริการ และรักษาสภาพแวดล้อมของชุมชน อนุรักษ์ทรัพยากรธรรมชาติและสิ่งแวดล้อม เพื่อให้สอดคล้องกับการพัฒนาระบบเศรษฐกิจและสังคมของประเทศตามแผนพัฒนาเศรษฐกิจและสังคมแห่งชาติ โดยได้มีการกำหนดแผนผังและการใช้ประโยชน์ที่ดินภายในเขตผังเมืองรวมจำแนกออกเป็น 10 ประเภท ซึ่งแต่ละประเภทจะกำหนดลักษณะกิจการที่ให้ดำเนินการตามวัตถุประสงค์การใช้ประโยชน์ที่ดินแต่ละประเภทนั้น ๆ รวมทั้งกำหนดประเภทหรือชนิดของโรงงานที่ให้ดำเนินการในที่ดินแต่ละประเภท ตลอดจนกำหนดการใช้ประโยชน์ที่ดินตามแผนผังโครงการคมนาคมและขนส่ง ซึ่งกระทรวงมหาดไทยได้ดำเนินการตามขั้นตอนที่กำหนดไว้ในพระราชบัญญัติการผังเมือง พ.ศ. 2562 แล้ว และคณะกรรมการผังเมืองได้มีมติเห็นชอบด้วยแล้ว
                     สาระสำคัญของร่างประกาศ
                     กำหนดให้ใช้บังคับผังเมืองรวม ในท้องที่ตำบลท่าขนุน อำเภอทองผาภูมิ จังหวัดกาญจนบุรี โดยมีวัตถุประสงค์เพื่อใช้เป็นแนวทางในการพัฒนา และการดำรงรักษาเมืองและบริเวณที่เกี่ยวข้องหรือชนบท ในด้านการใช้ประโยชน์ในทรัพย์สิน การคมนาคมและการขนส่ง การสาธารณูปโภค บริการสาธารณะ และสภาพแวดล้อม ให้สอดคล้องกับการพัฒนาระบบเศรษฐกิจ และสังคมของประเทศตามแผนพัฒนาเศรษฐกิจและสังคมแห่งชาติ ซึ่งมีรายละเอียด ดังนี้
                     1. กำหนดให้ผังเมืองรวมชุมชนทองผาภูมิ จังหวัดกาญจนบุรี มีนโยบายและมาตรการเพื่อจัดระบบการใช้ประโยชน์ที่ดิน โครงข่ายคมนาคมขนส่งและบริการสาธารณะให้มีประสิทธิภาพ สามารถรองรับและสอดคล้องกับการขยายตัวของชุมชนในอนาคตรวมทั้งส่งเสริมและพัฒนาเศรษฐกิจ โดยมีสาระสำคัญดังต่อไปนี้
                               1.1 ส่งเสริมและพัฒนาชุมชนเมืองให้เป็นศูนย์กลางการบริหารการปกครอง การศึกษา การคมนาคมและการขนส่งของอำเภอทองผาภูมิ จังหวัดกาญจนบุรี
                               1.2 ส่งเสริมการพัฒนาด้านที่อยู่อาศัยและพาณิชยกรรมให้สอดคล้องกับการขยายตัวของชุมชน และระบบเศรษฐกิจ
                               1.3 ส่งเสริมและพัฒนาการบริการทางสังคม การสาธารณูปโภค และสาธารณูปการให้เพียงพอและได้มาตรฐาน
                               1.4 อนุรักษ์ทรัพยากรธรรมชาติและสิ่งแวดล้อม
                     2. กำหนดประเภทการใช้ประโยชน์ที่ดินออกเป็น 10 ประเภท ดังนี้



ประเภท
วัตถุประสงค์


1. ที่ดินประเภทที่อยู่อาศัยหนาแน่นน้อย (สีเหลือง) บริเวณหมายเลข 1.1 ถึงหมายเลข 1.8
- มีวัตถุประสงค์เพื่อใช้ประโยชน์ในการอยู่อาศัยพักผ่อนและการดำรงชีวิตประจำวันทั่วไป โดยมีร้านค้า ระบบสาธารณูปโภคและสาธารณูปการอื่น ๆ ไว้รองรับอย่างเพียงพอกับการอยู่อาศัยในระดับที่ได้มาตรฐาน และไม่ควรมีกิจกรรมที่ก่อให้เกิดมลพิษและส่งผลกระทบต่อสิ่งแวดล้อมของชุมชนโดยกำหนดให้มีการขยายตัวอยู่ในบริเวณศูนย์กลางชุมชนเดิม และในพื้นที่ต่อเนื่องโดยรอบซึ่งสามารถรับบริการจากศูนย์กลางของชุมชนได้อย่างทั่วถึง ให้มีการใช้ประโยชน์ที่ดินเพื่อการอยู่อาศัยประเภทบ้านเดี่ยว ห้องแถว ตึกแถว บ้านแถว โดยห้ามการอยู่อาศัยประเภทอาคารขนาดใหญ่ อาคารชุดหอพัก อาคารอยู่อาศัยรวม เว้นแต่อาคารอยู่อาศัยรวมที่มีพื้นที่ไม่เกิน 1,000 ตารางเมตร การประกอบกิจการโรงงานที่สามารถดำเนินการ ได้แก่ การทำขนมปังหรือขนมเค้ก การทำน้ำดื่ม ตัดเย็บเสื้อผ้า การซ่อมจักรยาน เป็นต้น


2. ที่ดินประเภทที่อยู่อาศัยหนาแน่นปานกลาง (สีส้ม) บริเวณหมายเลข 2.1 ถึงหมายเลข 2.3
- มีวัตถุประสงค์เพื่อใช้ประโยชน์ในการอยู่อาศัยในชีวิตประจำวันทั่วไปที่ค่อนข้างหนาแน่น รวมทั้งการอยู่อาศัยร่วมกับการพาณิชยกรรม มีระบบสาธารณูปโภคและสาธารณูปการไว้รองรับอย่างเพียงพอและได้มาตรฐาน โดยมีลักษณะขยายตัวออกจากบริเวณศูนย์กลางเดิมต่อจากที่ดินประเภทพาณิชยกรรมและที่อยู่อาศัยหนาแน่นมาก ให้มีการใช้ประโยชน์ที่ดินเพื่อการอยู่อาศัย โดยกำหนดห้ามอาคารขนาดใหญ่พิเศษ ห้ามเลี้ยงสัตว์เพื่อการค้า การกำจัดมูลฝอยหรือสิ่งปฏิกูล การประกอบกิจการโรงงานที่สามารถดำเนินการ ได้แก่ การทำกาแฟ การซ่อมรองเท้า การซ่อมเครื่องใช้ฟฟ้า การซ่อมจักรยาน การตกแต่งด้วยแก้ว มุก หรืออัญมณี เป็นต้น


3. ที่ดินประเภทพาณิชยกรรมและที่อยู่อาศัยหนาแน่นมาก (สีแดง) บริเวณหมายเลข 3.1 ถึงหมายเลข 3.5
- มีวัตถุประสงค์เพื่อรองรับการเป็นศูนย์กลางในการให้บริการด้านการค้าและพาณิชยกรรม และการเป็นแหล่งงานของชุมชนหลัก ได้แก่ ตึกแถว อาคาร สำนักงาน ร้านค้า ตลาด หรืออาคารชุด เพื่อการพักอาศัยโดยไม่จำกัดความสูงของอาคาร ซึ่งที่ดินประเภทนี้ห้ามเลี้ยงสัตว์เพื่อการค้า กำจัดมูลฝอยหรือสิ่งปฏิกูล ที่มีผลกระทบต่อชุมชนที่หนาแน่น การประกอบกิจการโรงงานที่สามารถดำเนินการ ได้แก่ การซ่อมรองเท้า การซ่อมเครื่องใช้ไฟฟ้า การซ่อมนาฬิกา เป็นต้น


4. ที่ดินประเภทชนบทและเกษตรกรรม (สีเขียว) บริเวณหมายเลข 4.1 ถึงหมายเลข 4.19
- มีวัตถุประสงค์เพื่อการสงวนรักษาพื้นที่ที่มีคุณค่าทางด้านการเกษตรกรรม เป็นแหล่งผลิตอาหารและแหล่งผลิตพืชผลทางด้านเกษตรกรรมของชุมชนรวมทั้งยังใช้เป็นพื้นที่ฉนวนสำหรับป้องกันการขยายตัวของเมืองแบบไร้ทิศทาง และยังมีประโยชน์ในการรักษาทรัพยากรธรรมชาติ สิ่งแวดล้อมและระบบนิเวศของชุมชนอีกด้วย เป็นพื้นที่ที่มีศักยภาพเหมาะสมในการทำการเกษตรกรรม ส่วนใหญ่จะเป็นพื้นที่ที่อยู่โดยรอบนอกของชุมชนทั้งหมด ซึ่งยังมีความอุดมสมบูรณ์ของดินค่อนข้างดีและมีระบบการชลประทานที่สามารถส่งน้ำเข้าถึงได้ทั่วพื้นที่ โดยสามารถสร้างที่อยู่อาศัยประเภทบ้านเดี่ยวและได้กำหนดห้ามอาคารขนาดใหญ่ อาคารชุด หอพัก อาคารอยู่อาศัยรวม เว้นแต่อาคารอยู่อาศัยรวมที่มีพื้นที่ไม่เกิน 500 ตารางเมตร สำหรับการประกอบกิจการโรงงานที่สามารถดำเนินการ ได้แก่ โรงงานเกี่ยวกับผลิตผลทางการเกษตร การถนอมเนื้อสัตว์ การถนอมพืช การทำเกี่ยวกับไม้ เป็นต้น


5. ที่ดินประเภทปฏิรูปที่ดินเพื่อเกษตรกรรม (สีเขียวมีกรอบและเส้นทแยงสีน้ำตาล) บริเวณหมายเลข 5
- มีวัตถุประสงค์เพื่อดำรงรักษาส่งเสริมการปฏิรูปที่ดินเพื่อเกษตรกรรม กิจการด้านเกษตร การอยู่อาศัยที่มีคุณภาพที่ไม่ส่งผลกระทบให้เกิดความเสียหายถาวรต่อพื้นที่ปฏิรูปที่ดินเพื่อเกษตรกรรม


6. ที่ดินประเภทที่โล่งเพื่อนันทนาการและการรักษาคุณภาพสิ่งแวดล้อม (สีเขียวอ่อน) บริเวณหมายเลข 6.1 ถึงหมายเลข 6.3
- มีวัตถุประสงค์เพื่อการสงวนให้เป็นพื้นที่โล่งเพื่อการพักผ่อนหย่อนใจ หรือการประกอบกิจกรรมนันทนาการของประชาชน เช่น สวนสาธารณะ สนามกีฬา สนามเด็กเล่น เป็นต้น โดยกำหนดไว้ในพื้นที่สาธารณประโยชน์ เช่น แม่น้ำ คลองต่าง ๆ หากเป็นที่ดินของเอกชน ให้ใช้เพื่อการอยู่อาศัย เกษตรกรรม แต่ห้ามจัดสรรที่ดินเพื่อการอยู่อาศัย อาคารสูง อาคารใหญ่ ตึกแถว หอพัก อาคารอยู่อาศัยรวม และให้มีที่ว่างตามแนวขนานริมฝั่งแม่น้ำแควน้อยไม่น้อยกว่า 12 เมตร


7. ที่ดินประเภทอนุรักษ์ป่าไม้ (สีเขียวอ่อนมีเส้นทแยงสีขาว) บริเวณหมายเลข 7.1 และหมายเลข 7.2
- มีวัตถุประสงค์เพื่ออนุรักษ์พื้นที่ป่าไม้ ต้นน้ำ ลำธารและทรัพยากรธรรมชาติอื่น ๆ โดยกำหนดไว้ในพื้นที่ป่าสงวนแห่งชาติป่าห้วยเขยง หากเป็นที่ดินของเอกชนให้ใช้เพื่อการอยู่อาศัย ประกอบกิจการโรงแรมประเภท 1 มีห้องพักไม่เกิน 30 ห้องเกษตรกรรม แต่ห้ามจัดสรรที่ดินเพื่อการอยู่อาศัยอาคารสูง อาคารใหญ่ ตึกแถว หอพัก อาคารอยู่อาศัยรวม


8. ที่ดินประเภทสถาบันการศึกษา (สีเขียวมะกอก) บริเวณหมายเลข 8.1 ถึงหมายเลข 8.4 
- มีวัตถุประสงค์เพื่อใช้เป็นที่ตั้งของโรงเรียนและสถานศึกษาต่าง ๆ เพื่อให้บริการทางด้านวิชาการความรู้ให้แก่ชุมชน เช่น โรงเรียนอนุบาลทองผาภูมิศูนย์พัฒนาเด็กเล็กเทศบาลตำบลทองผาภูมิ


9. ที่ดินประเภทสถาบันศาสนา (สีเทาอ่อน) บริเวณหมายเลข 9.1 และหมายเลข 9.2
- มีวัตถุประสงค์เพื่อเป็นที่ตั้งของวัดและศาสนสถานอื่น ๆ สำหรับการปฏิบัติศาสนกิจด้านต่าง ๆ พื้นที่สุสาน สถาบันศาสนา สามารถที่จะตั้งอยู่ภายในชุมชนพักอาศัยทั่วไป เพื่อเป็นศูนย์รวมทางด้านจิตใจของชุมชน ได้แก่         วัดทองผาภูมิและวัดท่าขนุน


10. ที่ดินประเภทสถาบันราชการ การสาธารณูปโภคและสาธารณูปการ (สีน้ำเงิน) บริเวณหมายเลข 10.1 ถึงหมายเลข 10.11
- มีวัตถุประสงค์เพื่อการสาธารณะหรือการให้บริการแก่ประชาชนเป็นส่วนใหญ่ สถานที่ทำงานของราชการ สถานบริการทางการแพทย์ และสาธารณสุข เช่น โรงพยาบาลทองผาภูมิ สำนักงานเทศบาลตำบลทองผาภูมิ ห้องสมุดประชาชนเฉลิมราชกุมารี เป็นต้น



                     3. กำหนดประเภทหรือชนิดของโรงงานที่ให้ดำเนินการได้ในที่ดินประเภทที่อยู่อาศัยหนาแน่นน้อย (สีเหลือง) ที่ดินประเภทที่อยู่อาศัยหนาแน่นปานกลาง (สีส้ม) ที่ดินประเภทพาณิชยกรรมและที่อยู่อาศัยหนาแน่นมาก (สีแดง) และที่ดินประเภทชนบทและเกษตรกรรม (สีเขียว) ตามบัญชีท้ายประกาศกระทรวงมหาดไทย ทั้งนี้ เพื่อให้เป็นไปตามวัตถุประสงค์การใช้ประโยชน์ที่ดินแต่ละประเภท
                     4. กำหนดการใช้ประโยชน์ที่ดินในบริเวณแนวถนนสาย ก 1 ถนนสาย ก 2 ถนนสาย ข ตามแผนผังแสดงโครงการคมนาคมและขนส่งท้ายประกาศกระทรวงมหาดไทย โดยให้ใช้ประโยชน์เพื่อกิจการตามที่กำหนด ดังต่อไปนี้
                               4.1 การสร้างถนนหรือเกี่ยวข้องกับถนน และการสาธารณูปโภคและสาธารณูปการ
                               4.2 การสร้างรั้วหรือกำแพง
                               4.3 เกษตรกรรมหรือเกี่ยวข้องกับเกษตรกรรมที่มีความสูงของอาคารไม่เกิน 9 เมตร หรือไม่ใช่อาคารขนาดใหญ่
 
 
2. เรื่อง ร่างระเบียบสำนักนายกรัฐมนตรี ว่าด้วยการเรี่ยไรของหน่วยงานของรัฐ พ.ศ. ....
                     คณะรัฐมนตรีมีมติเห็นชอบร่างระเบียบสำนักนายกรัฐมนตรี ว่าด้วยการเรี่ยไรของหน่วยงานของรัฐ พ.ศ. .... ของสำนักงานปลัดสำนักนายกรัฐมนตรีที่คณะกรรมการตรวจสอบร่างกฎหมายและร่างอนุบัญญัติที่เสนอคณะรัฐมนตรี คณะที่ 2 ตรวจพิจารณาแล้ว โดยตัดผู้แทนสำนักงานคณะกรรมการกฤษฎีกาจากองค์ประกอบของคณะกรรมการควบคุมการเรี่ยไรตามความเห็นของสำนักงานคณะกรรมการกฤษฎีกาและให้ดำเนินการต่อไปได้
                     สาระสำคัญ
                     1. ร่างระเบียบสำนักนายกรัฐมนตรีที่สำนักงานปลัดสำนักนายกรัฐมนตรีเสนอ และคณะกรรมการตรวจสอบร่างกฎหมายและร่างอนุบัญญัติที่เสนอคณะรัฐมนตรี คณะที่ 2 ตรวจพิจารณาแล้ว เป็นการแก้ไขระเบียบสำนักนายกรัฐมนตรี ว่าด้วยการเรี่ยไรของหน่วยงานของรัฐ พ.ศ. 2544 และที่แก้ไขเพิ่มเติมทั้งฉบับ โดยยกเลิกระเบียบสำนักนายกรัฐมนตรีว่าด้วยการเรี่ยไรของหน่วยงานของรัฐ พ.ศ. 2544 และที่แก้ไขเพิ่มเติมเพื่อปรับปรุงมาตรการในการควบคุมดูแลเรื่องการเรี่ยไรของทางราชการและป้องกันการทุจริตและประพฤติมิชอบ ให้สอดคล้องกับแผนการปฏิรูปประเทศด้านการป้องกันและปราบปรามการทุจริตและพฤติมิชอบ และกฎหมายประกอบรัฐธรรมนูญว่าด้วยการป้องกันและปราบปรามการทุจริตและให้เหมาะสมกับสถานการณ์ในปัจจุบัน ดังนี้
                               1.1 แก้ไขเพิ่มเติมนิยาม คำว่า “เข้าไปมีส่วนเกี่ยวข้องกับการเรี่ยไร” โดยเพิ่มกรณีบุคคลหรือนิติบุคคลอื่นใดที่มีเจ้าหน้าที่ของรัฐเข้าไปมีส่วนเกี่ยวข้องไม่ว่าจะโดยตรงหรือโดยอ้อมกับการเรี่ยไร เนื่องจากระเบียบสำนักนายกรัฐมนตรีว่าด้วยการเรี่ยไรของหน่วยงานของรัฐ พ.ศ. 2544 ข้อ 18 (4) กำหนดให้กรณีที่หน่วยงานของรัฐเข้าไปมีส่วนเกี่ยวข้องกับการเรี่ยไรของบุคคลหรือนิติบุคคลที่ได้รับอนุญาตจากคณะกรรมการควบคุมการเรี่ยไรตามกฎหมายว่าด้วยการควบคุมการเรี่ยไรแล้ว ซึ่งการเพิ่มกรณีบุคคลหรือนิติบุคคลไว้ในนิยามนี้เพื่อให้เกิดความชัดเจนและครอบคลุมถึงกรณีดังกล่าว
                               1.2 เพิ่มองค์ประกอบของคณะกรรมการควบคุมการเรี่ยไร โดยเพิ่มผู้แทนสำนักงานตำรวจแห่งชาติเป็นกรรมการในคณะกรรมการควบคุมการเรี่ยไรเนื่องจากมีผู้แทนสำนักงานตำรวจแห่งชาติอยู่ในคณะกรรมการควบคุมการเรี่ยไรตามมาตรา 7 แห่งพระราชบัญญัติควบคุมการเรี่ยไร พุทธศักราช 2487 ตามข้อ 15 แห่งระเบียบสำนักนายกรัฐมนตรีว่าด้วยการเรี่ยไรของหน่วยงานของรัฐ พ.ศ. 2544 และปัจจุบันมีการเรี่ยไรผ่านระบบออนไลน์ซึ่งต้องอาศัยความรู้ความเชี่ยวชาญเฉพาะด้านจากเจ้าหน้าที่ตำรวจ
                               1.3 เพิ่มกรณีการพ้นจากตำแหน่งของคณะกรรมการควบคุมการเรี่ยไร โดยกำหนดให้กรณีที่กรรมการซึ่งนายกรัฐมนตรีแต่งตั้งพ้นจากตำแหน่งก่อนวาระ ให้คณะกรรมการควบคุมการเรี่ยไรประกอบด้วยกรรมการทั้งหมดเท่าที่มีอยู่จนกว่าจะมีการแต่งตั้ง เพื่อเป็นการอุดช่องว่างกรณีที่นายกรัฐมนตรียังไม่ได้แต่งตั้งกรรมการซึ่งมาจากผู้ทรงคุณวุฒิในช่วงระยะเวลาดังกล่าว ทำให้กรรมการเท่าที่มีอยู่สามารถดำเนินการประชุมต่อไปได้
                               1.4 แก้ไขเพิ่มเติมชื่อตำแหน่งของคณะกรรมการควบคุมการเรี่ยไรจังหวัด จาก “อัยการจังหวัด” เป็น “อัยการจังหวัดซึ่งเป็นหัวหน้าที่ทำการอัยการจังหวัด” เพื่อให้สอดคล้องกับการใช้ชื่อตำแหน่งตามมาตรา 53 แห่งพระราชบัญญัติระเบียบบริหารราชการแผ่นดิน พ.ศ. 2544 และจาก “สรรพากรพื้นที่จังหวัด” เป็น “สรรพากรพื้นที่” เพื่อให้ถูกต้องตามข้อเท็จจริง
                               1.5 ย้ายร่างข้อ 11 (การประชุมของคณะกรรมการควบคุมการเรี่ยไร) เป็นร่างข้อ 12 และย้ายร่างข้อ 12 (หน้าที่และอำนาจของคณะกรรมการควบคุมการเรี่ยไร) เป็นร่างข้อ 11 เพื่อให้การเรียงลำดับการดำเนินงานของคณะกรรมการดังกล่าวถูกต้องตามรูปแบบการร่างกฎหมายและเรียงลำดับขั้นตอนการใช้หน้าที่และอำนาจใหม่เพื่อให้ถูกต้องตามข้อเท็จจริง
                               1.6 แก้ไขเพิ่มเติมถ้อยคำ ร่างข้อ 20 (4) และ (5) จาก “ระบบเทคโนโลยีสารสนเทศ” เป็น “ระบบอิเล็กทรอนิกส์” เพื่อให้สอดคล้องกับการใช้ถ้อยคำและการดำเนินการตามพระราชบัญญัติว่าด้วยธุรกรรมทางอิเล็กทรอนิกส์ พ.ศ. 2554 และพระราชบัญญัติการปฏิบัติราชการทางอิเล็กทรอนิกส์ พ.ศ. 2565
                               1.7 แก้ไขเพิ่มเติมบทเฉพาะกาล โดยกำหนดให้คณะกรรมการควบคุมการเรี่ยไรและคณะกรรมการควบคุมการเรี่ยไรจังหวัดตามระเบียบเดิมปฏิบัติหน้าที่อยู่ในวันที่ระเบียบนี้มีผลใช้บังคับ แทนวันที่ระเบียบนี้ประกาศในราชกิจจานุเบกษา เพื่อให้การปฏิบัติหน้าที่ของคณะกรรมการดังกล่าวมีความต่อเนื่องจนกว่าจะได้มีการแต่งตั้ง และเพิ่มความว่า “หรือผู้ว่าราชการจังหวัด” เพื่อให้สอดคล้องกับผู้มีอำนาจแต่งตั้งกรรมการตามข้อ 15 แห่งระเบียบสำนักนายกรัฐมนตรีว่าด้วยการเรี่ยไรของหน่วยงานของรัฐ พ.ศ. 2544
                     2. ประกอบกับหน่วยงานที่เกี่ยวข้องเห็นชอบด้วย และสำนักงานคณะกรรมการกฤษฎีกาพิจารณาแล้วเห็นควรตัดผู้แทนสำนักงานคณะกรรมการกฤษฎีกาจากองค์ประกอบของคณะกรรมการควบคุมการเรี่ยไรและควรเพิ่มให้เป็นอำนาจของคณะกรรมการควบคุมการเรี่ยไรในการวินิจฉัยปัญหาในการปฏิบัติตามระเบียบสำนักนายกรัฐมนตรีดังกล่าวเพื่อให้เกิดความคล่องตัว
 
 
3. เรื่อง ร่างกฎกระทรวงยกเว้นค่าธรรมเนียมการใช้ยานยนตร์บนทางหลวงพิเศษหมายเลข 7 และทางหลวงพิเศษหมายเลข 9 ภายในระยะเวลาที่กำหนด พ.ศ. ....
                     คณะรัฐมนตรีมีมติเห็นชอบร่างกฎกระทรวงยกเว้นค่าธรรมเนียมการใช้ยานยนตร์บนทางหลวงพิเศษหมายเลข 7 และทางหลวงพิเศษหมายเลข 9 ภายในระยะเวลาที่กำหนด พ.ศ. .... ตามที่กระทรวงคมนาคมเสนอ ซึ่งสำนักงานคณะกรรมการกฤษฎีกาตรวจพิจารณาแล้ว และให้ดำเนินการต่อไปได้ และให้กระทรวงคมนาคมรับความเห็นของสำนักงานสภาพัฒนาการเศรษฐกิจและสังคมแห่งชาติไปพิจารณาดำเนินการต่อไปด้วย
                     สาระสำคัญ
                     1. ร่างกฎกระทรวงที่กระทรวงคมนาคมเสนอ มีสาระสำคัญเป็นการยกเว้นค่าธรรมเนียมการใช้ยานยนตร์บนทางหลวงพิเศษหมายเลข 7 และทางหลวงพิเศษหมายเลข 9 ในช่วงเทศกาลสงกรานต์ของปี พ.ศ. 2566 ตั้งแต่เวลา 00.01 นาฬิกา ของวันที่ 12 เมษายน 2566 ถึงเวลา 24.00 นาฬิกา ของวันที่ 18 เมษายน 2566 เพื่อแก้ไขปัญหาจราจรและอำนวยความสะดวกให้แก่ประชาชนในการเดินทางบนทางหลวงพิเศษในช่วงเทศกาลดังกล่าว และช่วยสนับสนุนให้ประชาชนสามารถเดินทางได้สะดวกรวดเร็วยิ่งขึ้น ทำให้การจราจรมีความคล่องตัว รวมทั้งเป็นการลดการใช้พลังงานของประเทศ ซึ่งสำนักงานคณะกรรมการกฤษฎีกาได้ตรวจพิจารณาร่างกฎกระทรวงดังกล่าวเป็นการล่วงหน้าแล้ว และกระทรวงคมนาคม (กรมทางหลวง) ได้ยืนยันความเห็นชอบร่างกฎกระทรวงนี้ด้วยแล้ว
                     2. ร่างกฎกระทรวงดังกล่าวเป็นการดำเนินการแก้ไขปัญหาการจราจรบนทางหลวงพิเศษหมายเลข 7 และทางหลวงพิเศษหมายเลข 9 ในช่วงหยุดเทศกาลสงกรานต์ของปี พ.ศ. 2566 โดยการยกเว้นค่าธรรมเนียมผ่านทางตั้งแต่เวลา 00.01 นาฬิกา ของวันที่ 12 เมษายน 2566 ถึงเวลา 24.00 นาฬิกา ของวันที่ 18 เมษายน 2566 ประมาณการสูญเสียรายได้ประมาณ 164,709,500 บาท และกระทรวงคมนาคมได้ชี้แจงเพิ่มเติมว่า เงินค่าธรรมเนียมการใช้ยานยนตร์บนทางหลวงพิเศษหมายเลข 7 และทางหลวงพิเศษหมายเลข 9 ที่จัดเก็บได้ เป็นเงินทุนค่าธรรมเนียมผ่านทาง ซึ่งกรมทางหลวงได้รับยกเว้นไม่ต้องนำส่งเป็นรายได้แผ่นดิน โดยนำส่งเป็นเงินนอกงบประมาณ (ทุนหมุนเวียน) และนำเงินค่าธรรมเนียมดังกล่าวมาใช้จ่ายตามพระราชบัญญัติกำหนดค่าธรรมเนียมการใช้ยานยนตร์บนทางหลวงและสะพาน พ.ศ. 2497 และพระราชบัญญัติการบริหารทุนหมุนเวียน พ.ศ. 2558 จึงไม่ก่อให้เกิดภาระต่องบประมาณแผ่นดินหรือภาระทางการคลังในอนาคต และไม่เข้าข่ายเป็นการดำเนินการที่มีผลเป็นการสร้างความผูกพันต่อคณะรัฐมนตรีชุดต่อไป ตามมาตรา 169 (1) ของรัฐธรรมนูญแห่งราชอาณาจักรไทย พุทธศักราช 2560 นอกจากนี้ การยกเว้นค่าธรรมเนียมดังกล่าวจะก่อให้เกิดผลประโยชน์ตอบแทนทางด้านเศรษฐกิจโดยสามารถประเมินเป็นมูลค่าเงินได้ประมาณ 266,525,800 บาท ซึ่งประเมินจากมูลค่าการประหยัดค่าใช้จ่ายจากการใช้รถและมูลค่าจากการประหยัดเวลาในการเดินทาง รวมทั้งยังมีผลประโยชน์ที่ไม่สามารถประเมินเป็นมูลค่าเงินได้รวมอยู่ด้วย ได้แก่ การเพิ่มกำลังซื้อสินค้าอุปโภคและบริโภคซึ่งส่งผลให้ผู้ประกอบการต่าง ๆ และผู้ผลิตมีรายได้เพิ่มขึ้น ตลอดจนเป็นการสนับสนุนการท่องเที่ยวซึ่งคาดว่ารายได้จากการท่องเที่ยวจะก่อให้เกิดเม็ดเงินหมุนเวียนเข้าสู่ระบบเศรษฐกิจของประเทศโดยมีค่าผลทวีคูณของการใช้จ่ายต่อระบบเศรษฐกิจ (Multiplier Effects) ประมาณ 1.38 เท่า คิดเป็นมูลค่าทางเศรษฐกิจประมาณ 227 ล้านบาท เป็นต้น
 
4. เรื่อง ร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏกำแพงเพชร (ฉบับที่ ..) พ.ศ. ....
                     คณะรัฐมนตรีมีมติอนุมัติหลักการร่างพระกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏกำแพงเพชร (ฉบับที่ ..) พ.ศ. .... ตามที่กระทรวงการอุดมศึกษา วิทยาศาสตร์ วิจัยและนวัตกรรม (อว.) เสนอ และให้ส่งสำนักงานคณะกรรมการกฤษฎีกาตรวจพิจารณา แล้วดำเนินการต่อไปได้ และให้กระทรวงการอุดมศึกษา วิทยาศาสตร์ วิจัยและนวัตกรรมรับข้อสังเกตของสำนักเลขาธิการคณะรัฐมนตรีไปพิจารณาดำเนินการต่อไป
                     ทั้งนี้ อว. เสนอว่า
                     1. โดยที่พระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏกำแพงเพชร (ฉบับที่ 2) พ.ศ. 2558 กำหนดปริญญาในสาขาวิชาและอักษรย่อสำหรับสาขาวิชาของมหาวิทยาลัยราชภัฏกำแพงเพชร รวม 13 สาขาวิชา ได้แก่ (1) การบัญชี (2) การศึกษา (3) เทคโนโลยี (4) นิติศาสตร์ (5) นิเทศศาสตร์ (6) บริหารธุรกิจ (7) รัฐประศาสนศาสตร์ (8) วิจิตรศิลป์และประยุกต์ศิลป์ (9) วิทยาศาสตร์ (10) ศิลปศาสตร์ (11) เศรษฐศาสตร์ (12) สถาปัตยกรรมศาสตร์ และ (13) สารสนเทศศาสตร์
                     2. มหาวิทยาลัยราชภัฏกำแพงเพชรได้กำหนดปริญญาในสาขาวิชาพยาบาลศาสตร์เพิ่มขึ้น โดยได้เปิดการเรียนการสอนในหลักสูตรพยาบาลศาสตรบัณฑิต ซึ่งในคราวประชุมสภามหาวิทยาลัยราชภัฏกำแพงเพชร ครั้งที่ 1/2563 เมื่อวันที่ 29 มกราคม 2563 ได้มีมติเห็นชอบหลักสูตรพยาบาลศาสตรบัณฑิต หลักสูตรใหม่ พ.ศ. 2563 และสำนักงานปลัดกระทรวง กระทรวงการอุดมศึกษา วิทยาศาสตร์ วิจัยและนวัตกรรมรับทราบการให้ความเห็นชอบหลักสูตรดังกล่าวด้วยแล้ว
                     3. อว. จึงได้ยกร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏกำแพงเพชร (ฉบับที่..) พ.ศ. .... เพื่อกำหนดปริญญาในสาขาวิชาและอักษรย่อสำหรับสาขาวิชาพยาบาลศาสตร์ รวมทั้งสีประจำสาขาวิชา ดังนี้
                               3.1 กำหนดปริญญาในสาขาวิชาและอักษรย่อสำหรับสาขาวิชาพยาบาลศาตร์ มีปริญญาสามชั้น คือ
                                         (ก) เอก เรียกว่า “พยาบาลศาสตรดุษฎีบัณฑิต” ใช้อักษรย่อ “พย.ด.” และ “ปรัชญาดุษฎีบัณฑิต” ใช้อักษรย่อ “ปร.ด.”
                                         (ข) โท เรียกว่า “พยาบาลศาสตรมหาบัณฑิต” ใช้อักษรย่อ “พย.ม.”
                                         (ค) ตรี เรียกว่า “พยาบาลศาสตรมหาบัณฑิต” ใช้อักษรย่อ “พย.บ.”
                               3.2 กำหนดสีประจำสาขาวิชาพยาบาลศาสตร์ สีเขียว
                     4. ในคราวประชุมสภามหาวิทยาลัยราชภัฏกำแพงเพชร ครั้งที่ 10/2563 เมื่อวันที่ 15 ตุลาคม 2563 ที่ประชุมได้มีมติเห็นชอบร่างพระราชกฤษฎีกาตามข้อ 3 แล้ว
                     สาระสำคัญของร่างพระราชกฤษฎีกา
                     กำหนดปริญญาในสาขาวิชาและอักษรย่อสำหรับสาขาวิชา และสีประจำสาขาวิชาพยาบาลศาสตร์
 
 
5. เรื่อง ร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏกาญจนบุรี (ฉบับที่..) พ.ศ. ....
                     คณะรัฐมนตรีมีมติอนุมัติหลักการร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏกาญจนบุรี (ฉบับที่..) พ.ศ. .... ตามที่กระทรวงการอุดมศึกษา วิทยาศาสตร์ วิจัยและนวัตกรรม (อว.) เสนอ และให้ส่งสำนักงานคณะกรรมการกฤษฎีกาตรวจพิจารณา แล้วดำเนินการต่อไปได้ และให้กระทรวงการอุดมศึกษา วิทยาศาสตร์ วิจัยและนวัตกรรมรับข้อสังเกตของสำนักเลขาธิการคณะรัฐมนตรีไปพิจารณาดำเนินการต่อไปด้วย
                     ทั้งนี้ อว. เสนอว่า
                     1. โดยที่พระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏกาญจนบุรี (ฉบับที่ 2) พ.ศ. 2558 กำหนดปริญญาในสาขาวิชาและอักษรย่อสำหรับสาขาวิชาและสีประจำสาขาวิชาของมหาวิทยาลัยราชภัฏกาญจนบุรี รวม 9 สาขาวิชา ได้แก่ (1) การบัญชี (2) การศึกษา (3) เทคโนโลยี (4) นิติศาสตร์ (5) นิเทศศาสตร์ (6) บริหารธุรกิจ (7) รัฐประศาสนศาสตร์ (8) วิทยาศาสตร์ และ (9) ศิลปศาสตร์
                     2. มหาวิทยาลัยราชภัฏกาญจนบุรีได้กำหนดปริญญาในสาขาวิชาครุศาสตร์อุตสาหกรรม เพิ่มขึ้น โดยได้เปิดการเรียนการสอนในหลักสูตรครุศาสตร์อุตสาหกรรมบัณฑิต ซึ่งในคราวประชุมสภามหาวิทยาลัยราชภัฏกาญจนบุรี ครั้งที่ 1/2563 เมื่อวันที่ 18 มกราคม 2563 ได้มีมติเห็นชอบหลักสูตรครุศาสตร์อุตสาหกรรมบัณฑิต หลักสูตรใหม่ พ.ศ. 2563 และสำนักงานปลัดกระทรวง กระทรวงการอุดมศึกษา วิทยาศาสตร์ วิจัยและนวัตกรรม รับทราบการให้ความเห็นชอบหลักสูตรดังกล่าวด้วยแล้ว
                     3. อว. จึงได้ยกร่างพระราชกฤษฎีกาว่าด้วยปริญญาในสาขาวิชา อักษรย่อสำหรับสาขาวิชา ครุยวิทยฐานะ เข็มวิทยฐานะ และครุยประจำตำแหน่งของมหาวิทยาลัยราชภัฏกาญจนบุรี (ฉบับที่ ..) พ.ศ. .... เพื่อกำหนดปริญญาในสาขาวิชาและอักษรย่อสำหรับสาขาวิชาครุศาสตร์อุตสาหกรรม รวมทั้งสีประจำสาขาวิชา ดังนี้
                               3.1 กำหนดปริญญาในสาขาวิชาและอักษรย่อสำหรับสาขาวิชาครุศาสตร์อุตสาหกรรม มีปริญญาสามชั้น คือ
                                         (ก) เอก เรียกว่า “ครุศาสตร์อุตสาหกรรมดุษฎีบัณฑิต” ใช้อักษรย่อ “ค.อ.ด.” และ “ปรัชญาดุษฎีบัณฑิต” ใช้อักษรย่อ “ปร.ด.”
                                         (ข) โท เรียกว่า “ครุศาสตร์อุตสาหกรรมมหาบัณฑิต” ใช้อักษรย่อ “ค.อ.ม.”
                                         (ค) ตรี เรียกว่า “ครุศาสตร์อุตสาหกรรมบัณฑิต” ใช้อักษรย่อ “ค.อ.บ.”
                               3.2 กำหนดสีประจำสาขาวิชาครุศาสตร์อุตสาหกรรม สีเขียวมะกอก
                     4. ในคราวประชุมสภามหาวิทยาลัยราชภัฏกาญจนบุรี ครั้งที่ 2/2564 เมื่อวันที่ 20 กุมภาพันธ์ 2564 ที่ประชุมได้มีมติเห็นชอบร่างพระราชกฤษฎีกาตามข้อ 2 แล้ว
                     สาระสำคัญของร่างพระราชกฤษฎีกา
                     กำหนดปริญญาในสาขาวิชาและอักษรย่อสำหรับสาขาวิชา และสีประจำสาขาวิชาครุศาสตร์อุตสาหกรรม
  



เศรษฐกิจ-สังคม



6. เรื่อง  มาตรการการกำหนดหลักเกณฑ์การคำนวณราคากลางให้สามารถอ้างอิงบัญชีมาตรฐานครุภัณฑ์ของยานพาหนะดัดแปลง : กรณีศึกษารถดัดแปลง 
                     คณะรัฐมนตรีมีมติ
                     1. รับทราบมาตรการการกำหนดหลักเกณฑ์การคำนวณราคากลางให้สามารถอ้างอิงบัญชีมาตรฐานครุภัณฑ์ของยานพาหนะดัดแปลง : กรณีศึกษารถดัดแปลง ตามที่คณะกรรมการป้องกันและการปราบปรามการทุจริตแห่งชาติเสนอ
                     2. ให้กระทรวงการคลัง (กค.) เร่งรัดดำเนินการศึกษาแนวทางและความเหมาะสมของมาตรการการกำหนดหลักเกณฑ์การคำนวณราคากลางให้สามารถอ้างอิงบัญชีมาตรฐานครุภัณฑ์ของยานพาหนะดัดแปลง : กรณีศึกษารถดัดแปลง ร่วมกับ กระทรวงมหาดไทย (มท.)  สำนักงบประมาณ (สงป.)   สำนักงาน ก.พ.ร. สำนักงานการตรวจเงินแผ่นดิน (สตง.)   และหน่วยงานที่เกี่ยวข้อง และรายงานผลการพิจารณาดำเนินการให้คณะรัฐมนตรีทราบโดยเร็ว
                     สาระสำคัญของเรื่อง
                     คณะกรรมการ ป.ป.ช. รายงานว่า
1. หน่วยงานของรัฐมีการใช้รถดัดแปลง* ตั้งแต่ปี 2552 เพื่อนำไปใช้อำนวยความสะดวกในงานราชการและจัดบริการสาธารณะแก่ชุมชน ซึ่งปัจจุบันความต้องการจัดซื้อรถดัดแปลงเพื่อให้บริการแก่ชุมชนและจัดการระบบสาธารณูปโภคเพิ่มมากขึ้น เนื่องจากการขยายตัวของประชากรและชุมชน โดยจากข้อมูลระบบการจัดซื้อจัดจ้างภาครัฐด้วยอิเล็กทรอนิกส์ (e-GP) ของกรมบัญชีกลางตั้งแต่ปี 2552-2561 พบว่า มีสัญญาซื้อขายรถดัดแปลงระหว่างหน่วยงานของรัฐกับบริษัทเอกชน จำนวน 1,721 โครงการ คิดเป็นมูลค่าเงินทั้งสิ้น 8,634.68 ล้านบาท ซึ่งเมื่อตรวจสอบจากกระบวนการจัดซื้อรถดัดแปลงแล้วพบว่า มีประเด็นปัญหา ดังนี้
                               1.1 การกำหนดคุณลักษณะเฉพาะในการจัดทำขอบเขตงาน (Terms of Reference: TOR เพื่อเอื้อประโยชน์ให้แก่บริษัทใดบริษัทหนึ่งและมีการกำหนดราคากลางที่สูงเกินควร โดยรถดัดแปลงหลายประเภทไม่ได้มีการกำหนดคุณลักษณะและราคากลางไว้ตามมาตรฐานครุภัณฑ์ ดังนั้น หลายหน่วยงานจึงเลือกจัดซื้อโดยการสืบราคาและค้นหารายละเอียดของครุภัณฑ์จากแคตตาล็อกของผู้เสนอราคาซึ่งเป็นกลุ่มบริษัทหรือบริษัทในเครือเพื่อทำการเปรียบเทียบราคาที่จะนำมากำหนดราคากลาง ทั้งที่เป็นการสืบราคาจากแหล่งเดียวกันและเมื่อเข้าสู่กระบวนการเสนอราคา มักพบว่า เป็นบริษัทในกลุ่มเดียวกันหรือบริษัทในเครือเดียวกันที่เข้าร่วมเสนอราคาและหมุนเวียนกันเป็นผู้ชนะการประมูล
                               1.2 การเข้าเสนอราคาอาจไม่มีลักษณะเป็นการแข่งขัน โดยบริษัทที่ร่วมเสนอราคาได้เสนอราคาอยู่ในช่วงราคาเดียวกัน ประกอบกับระเบียบว่าด้วยการจัดซื้อจัดจ้างและการบริหารพัสดุภาครัฐไม่ได้กำหนดจำนวนการเคาะประมูลของบริษัท ซึ่งการเสนอราคาประมูลของบริษัทบางแห่งมีการเคาะราคาเพียงรายละ    1 ครั้ง และมีส่วนต่างของราคาที่ใกล้เคียงกันมากอยู่ระหว่าง 1,500-51,000 บาท ทำให้การเคาะราคาประมูลดังกล่าวอาจไม่มีลักษณะเป็นการแข่งขันการเข้าเสนอราคาที่แท้จริง อีกทั้งหน่วยงานของรัฐบางแห่งเลือกที่จะพิจารณาเพียงเอกสารเสนอราคาเท่านั้น
                               1.3 การจัดซื้อรถดัดแปลงราคาแพง โดยราคาตัวรถดัดแปลงและส่วนประกอบของรถเมื่อนำมาเทียบเคียงกับส่วนต่างราคาของสินค้าควบคุมประเภทรถยนต์แล้วพบว่า ราคาจำหน่ายปลีกเพิ่มขึ้นจากราคาโรงงานผลิตร้อยละ 29 และเมื่อหักต้นทุนการผลิตแล้วจะมีกำไรจากการประมูลร้อยละ 52.10 ซึ่งเป็นราคาที่สูงกว่าราคาตลาด
                               1.4 การเสนอผลประโยชน์ตอบแทนให้แก่ผู้มีอำนาจอนุมัติให้จัดซื้อเช่น การให้เงิน ทรัพย์สิน หรือประโยชน์อื่น ๆ เพื่อให้ผู้มีอำนาจอนุมัติให้บริษัทที่เสนอราคาได้มีสิทธิทำสัญญากับหน่วยงานของรัฐ
                     2. คณะกรรมการ ป.ป.ช. เห็นควรเสนอมาตรการการกำหนดหลักเกณฑ์การคำนวณราคากลางให้สามารถอ้างอิงบัญชีมาตรฐานครุภัณฑ์ของยานพาหนะดัดแปลง : กรณีศึกษารถดัดแปลง เพื่อป้องกันและปราบปรามทุจริตในการจัดซื้อรถดัดแปลงให้มีประสิทธิภาพมากขึ้นก่อให้เกิดความน่าเชื่อถือในภาพรวมของประเทศ ป้องกันการแสวงหาผลประโยชน์โดยมิชอบจากเจ้าหน้าที่ของรัฐ ป้องกันความเสี่ยงในการกำหนดราคากลางของรถดัดแปลงอื่น ๆ ที่อาจสูงเกินควรและการเอื้อประโยชน์ให้แก่ผู้เสนอราคาให้รายใดรายหนึ่ง ดังนี้




มาตรการ/การดำเนินการ
หน่วยงานที่ได้รับมอบหมาย


(1) การจัดทำหลักเกณฑ์การคำนวณราคากลางให้สามารถอ้างอิงบัญชีมาตรฐานครุภัณฑ์ ราคาต้นทุน และผลตอบแทนตามปกติทางการค้าของยานพาหนะดัดแปลง : กรณีศึกษารถดัดแปลง ดังนี้
			                     (1.1) พิจารณาต้นทุนและอุปกรณ์ส่วนควบต่าง ๆ ค่าธรรมเนียม ค่าใช้จ่ายทางการตลาด และภาษีการจดประกอบที่เกี่ยวข้องของรถดัดแปลงให้มีความเหมาะสมและเป็นธรรมเพื่อส่งเสริมให้เกิดการแข่งขันทางการค้าในเชิงคุณภาพ
			                     (1.2) ศึกษาลักษณะงานที่มีความจำเป็นในการใช้รถดัดแปลง โดยสอบถามไปยังหน่วยงานที่ประสงค์ใช้รถประเภทดังกล่าว ตลอดจนศึกษา วิเคราะห์ข้อมูลสถิติการใช้รถประเภทดังกล่าวของแต่ละหน่วยงาน เพื่อกำหนดมาตรฐานการออกแบบพร้อมราคา และเพื่อให้ครอบคลุมประเภทรถที่สอดคล้องกับบริบทการใช้งานในแต่ละพื้นที่ โดยคำนึงถึงมาตรฐานและต้นทุนที่แตกต่างกัน 
			                     (1.3) กำหนดราคามาตรฐานรถดัดแปลง โดยหารือร่วมกับหน่วยงานที่เกี่ยวข้อง
			                     (1.4) ในการดำเนินการในระยะต่อไป ให้พิจารณากำหนดหลักเกณฑ์การคำนวณราคากลางให้สามารถอ้างอิงบัญชีมาตรฐานครุภัณฑ์ของยานพาหนะดัดแปลงอื่น ๆ โดยจัดลำดับความสำคัญจากสถิติการร้องเรียนที่เกี่ยวกับยานพาหนะดัดแปลงอื่น ๆ ตลอดจนมูลค่าความเสียหายทางด้านเศรษฐกิจ สังคมและสิ่งแวดล้อม โดยคำนึงถึงการใช้งบประมาณให้เกิดประโยชน์สูงสุดในด้านความคุ้มค่า ผลลัพธ์ ผลผลิต ผลกระทบ และความพึงพอใจต่อสาธารณชน
กระทรวงการคลัง (กค.) (กรมบัญชีกลาง) กระทรวงมหาดไทย (มท.) และสำนักงบประมาณ (สงป.)


(2) การบูรณาการข้อมูลเพื่อกำหนดหลักเกณฑ์การคำนวณราคากลางให้สามารถอ้างอิงบัญชีมาตรฐานครุภัณฑ์ของยานพาหนะดัดแปลงฯ ดังนี้
			                     (2.1) จัดทำและบูรณาการฐานข้อมูลเปรียบเทียบเพื่อประกอบการจัดซื้อจัดจ้าง รวมทั้งจัดทำหลักเกณฑ์การคำนวณราคากลางของยานพาหนะดัดแปลงอื่น ๆ โดยจัดลำดับความสำคัญจากมูลค่าความเสียหายทางด้านเศรษฐกิจ สังคม และสิ่งแวดล้อม และจัดทำฐานข้อมูลเปรียบเทียบเพื่อประกอบการจัดซื้อจัดจ้าง
			                     (2.2) นำหลักเกณฑ์การคำนวณราคากลางที่แล้วเสร็จไปดำเนินการในระบบออนไลน์กลางของภาครัฐ และต้องเปิดเผยข้อมูลเพื่อให้สาธารณชนสามารถเข้าถึงข้อมูลได้
กค. มท. และ สงป.


          (3) การตรวจสอบเชิงรุกเพื่อป้องกันการสมยอมราคาในกระบวนการจัดซื้อจัดจ้างและการกำหนดคุณลักษณะเฉพาะของรถดัดแปลงเพื่อเอื้อประโยชน์แก่ผู้เสนอราคารายใดรายหนึ่งในการดำเนินการตามหลักเกณฑ์การคำนวณราคากลางให้สามารถอ้างอิงบัญชีมาตรฐานครุภัณฑ์ของยานพาหนะดัดแปลงฯ
			                     (3.1) ให้หน่วยงานของรัฐที่เกี่ยวข้องติดตาม ตรวจสอบ และประเมินผลการดำเนินการตามหลักเกณฑ์การคำนวณราคากลางให้สามารถอ้างอิงบัญชีมาตรฐานครุภัณฑ์ของยานพาหนะดัดแปลงฯ
			                     (3.2) ให้ศูนย์ปฏิบัติการต่อต้านการทุจริตระดับกระทรวงส่งเสริมการมีส่วนร่วมของทุกภาคส่วนในการตรวจสอบการดำเนินการตามหลักเกณฑ์ดังกล่าวโดยสร้างแรงจูงใจและยกระดับมาตรการคุ้มครองผู้แจ้งเบาะแสการทุจริตและมาตรการคุ้มครองพยานให้เป็นไปตามหลักการสากล
			                     (3.3) ให้สำนักงาน ก.พ.ร. นำมาตรการการกำหนดหลักเกณฑ์การคำนวณราคากลางให้สามารถอ้างอิงบัญชีมาตรฐานครุภัณฑ์ของยานพาหนะดัดแปลงฯ ไปพิจารณากำหนดเป็นตัวชี้วัดในแผนปฏิบัติราชการประจำปีงบประมาณของหน่วยงานที่เกี่ยวข้อง
กค. มท. สงป. สำนักงาน ก.พ.ร. และสำนักงานการตรวจเงินแผ่นดิน


(4) การดำเนินการตามข้อเสนอแนะจากการประเมินติดตามการปฏิบัติตามอนุสัญญาสหประชาชาติว่าด้วยการต่อต้านการทุจริต ค.ศ. 2003 ของประเทศไทยรอบที่ 2 ในหมวดการป้องกันการทุจริต และข้อเสนอแนะจากคู่มือพิชิตความเสี่ยงต่อการเกิดทุจริตในสัญญาภาครัฐจากสำนักงานโครงการพัฒนาแห่งสหประชาชาติประจำประเทศไทย เช่น ประเด็นการขยายระยะเวลาการพิจารณาและวินิจฉัยอุทธรณ์ และแนวทางการประเมินความเสี่ยงต่อคุณธรรมจริยธรรมในระดับองค์กร ระดับกระบวนการ และระดับบุคคลและเครื่องมือจัดซื้อจัดจ้างสมัยใหม่มาประกอบการพิจารณาปรับปรุงกระบวนการทำงานให้มีความเหมาะสมมากขึ้น รวมทั้งให้หน่วยงานที่เกี่ยวข้องเผยแพร่การดำเนินงานผ่านทางเว็บไซต์เป็นภาษาไทยและภาษาอังกฤษเพื่อเป็นการประชาสัมพันธ์และสร้างการรับรู้ต่อสาธารณะและประชาคมระหว่างประเทศต่อไป
กค. มท. และ สงป.



 
________
* รถดัดแปลง หมายถึง รถที่มีการเปลี่ยนแปลงสภาพของรถจากเดิมตามที่ได้จดทะเบียนไว้กับกรมการขนส่งทางบก โดยในเรื่องนี้หมายถึงรถที่ดัดแปลงแล้วนำไปใช้อำนวยความสะดวกในงานราชการและจัดบริการสาธารณะแก่ชุมชน เช่น รถบรรทุกน้ำ รถบรรทุกขยะมูลฝอยและรถดูดสิ่งปฏิกูล
 
7. เรื่อง สรุปผลการประชุมคณะกรรมการติดตามการดำเนินงานตามนโยบายรัฐบาลและข้อสั่งการนายกรัฐมนตรี ครั้งที่ 1/2566
                     คณะรัฐมนตรีรับทราบและเห็นชอบตามที่คณะกรรมการติดตามดำเนินงานตามนโยบายรัฐบาลและข้อสั่งการนายกรัฐมนตรี (กตน.) เสนอสรุปผลการประชุม กตน. ครั้งที่ 1/2566 เมื่อวันที่ 7 กุมภาพันธ์ 2566 และให้ส่วนราชการรับประเด็นและมติของที่ประชุม กตน. ไปพิจารณาดำเนินการในส่วนที่เกี่ยวข้องต่อไป
                     สาระสำคัญของเรื่อง
                     ในการประชุม กตน. ครั้งที่ 1/2566 เมื่อวันที่ 7 กุมภาพันธ์ 2566 โดยมีรัฐมนตรีประจำสำนักนายกรัฐมนตรี (นายอนุชา นาคาศัย) เป็นประธานการประชุมฯ มีผลการประชุมฯ สรุปได้ ดังนี้
                     1. เห็นชอบในหลักการการจัดทำ (ร่าง) รายงานผลการดำเนินงานของรัฐบาล พลเอก ประยุทธ์ จันทร์โอชา ปีที่ 4 (25 กรกฎาคม - 31 ธันวาคม 2565) (ฉบับที่ 1) โดยคณะอนุกรรมการจัดทำรายงานผลการดำเนินงานของรัฐบาลประจำปี ได้เสนอร่างรายงานฯ เพื่อกรรมการ กตน. (ผู้แทนส่วนราชการ) พิจารณาตรวจสอบความถูกต้อง และได้รับความเห็นชอบจากรัฐมนตรีเจ้าสังกัดแล้ว เพื่อนำกราบเรียนนายกรัฐมนตรีให้ความเห็นชอบ และเสนอคณะรัฐมนตรีทราบรวมทั้งจัดพิมพ์เล่มรายงานผลการดำเนินงานฯ ในรูปแบบไฟล์อิเล็กทรอนิกส์ และเผยแพร่ผลงานรัฐบาลต่อไป
                     2. การบูรณาการระบบข้อมูลทะเบียนเกษตรกรและจัดทำข้อมูลทางด้านการเกษตรแบบเปิดเชื่อมโยงกับศูนย์กลางข้อมูลเปิดภาครัฐ



ประเด็นสำคัญเร่งด่วน/ผลการดำเนินงาน
ข้อเสนอแนะ/มติที่ประชุม กตน.


การให้ความช่วยเหลือเกษตรกรและพัฒนานวัตกรรม
			    1. กระทรวงการอุดมศึกษา วิทยาศาสตร์ วิจัยและนวัตกรรม (อว.) ได้ดำเนินการ ดังนี้
			          1.1 ฐานข้อมูลเกษตรกรกลาง (Farmer One) ที่เชื่อมโยงข้อมูลจากหน่วยรับขึ้นทะเบียนเกษตรกร ได้แก่ ข้อมูลเกษตรกร ข้อมูลครัวเรือน ข้อมูลกิจกรรมการเกษตร ข้อมูลพื้นที่ทำการเกษตรและเอกสารสิทธิ์ และข้อมูลเครื่องจักรกลการเกษตร จัดเก็บไว้บนคลาวด์กลางของภาครัฐ (Government Data Center and Cloud Service: GDCC) โดยสำนักงานเศรษฐกิจทางการเกษตร (สศก.) เป็นหน่วยงานร่วมบูรณาการและบริหารจัดการข้อมูลกับกรมการปกครองเพื่อให้บริการตรวจสอบข้อมูลบุคคลและข้อมูลที่เกี่ยวข้อง
			          1.2 ปรับปรุงแอปพลิเคชัน (Food And Agriculture Revolution Model Information System: FAARMis) เวอร์ชั่น 2 สำหรับขึ้นทะเบียนเกษตรกรให้สามารถรองรับการแสดงผลได้ทุกอุปกรณ์ โดยปรับปรุงระบบบันทึกข้อมูลต่าง ๆ ได้แก่ (1) ข้อมูลบุคคลและข้อมูลครัวเรือน (2) ข้อมูลเครื่องจักรกลการเกษตร (3) ข้อมูลแปลงเอกสารสิทธิ์และแปลงไม่มีเอกสารสิทธิ์ (4) ข้อมูลกิจกรรมการเกษตร (5) ข้อมูลลายมือชื่อดิจิทัล (6) การเชื่อมโยงข้อมูลต่าง ๆ ที่เกี่ยวข้อง (7) การตรวจสอบข้อมูลบุคคล ข้อมูลแปลงที่ดินและข้อมูลกิจกรรมการเกษตร และ (8) การแสดงผลรายงาน
			          1.3 ส่งข้อมูลทะเบียนเกษตรกรให้กับระบบบริหารจัดการข้อมูลการพัฒนาคนแบบชี้เป้า (Thai People Map and Analytics Platform: TPMAP) เพื่อนำไปประมวลผลร่วมกับข้อมูลอื่น ๆ เพื่อค้นหา     “คนจนเป้าหมาย”
			    2. กระทรวงเกษตรและสหกรณ์ (กษ.) ได้ดำเนินการ ดังนี้
			          2.1 การดำเนินการพัฒนาแพลตฟอร์มการขึ้นทะเบียนเกษตรกรกลาง ได้แก่ (1) การจัดทำระบบการจัดเก็บประวัติ (2) การทำการเกษตรของเกษตรกรและการใช้ที่ดิน (3) การจัดทำระบบการตรวจสอบความถูกต้องเพื่อให้ได้ข้อมูลที่มีคุณภาพ และ (4) การจัดทำรายงานและการให้บริการการสืบค้นข้อมูลทะเบียนเกษตรกร โดยดำเนินการบูรณาการระบบฐานข้อมูลทะเบียนเกษตรกรจากกรมส่งเสริมการเกษตร               กรมปศุสัตว์ และกรมประมง ทั้งนี้ บริษัทผู้รับจ้างได้ทำแผนคาดว่าจะแล้วเสร็จภายในเดือนมีนาคม 25661
			          2.2 การศึกษาออกแบบกระบวนการทำงานการขึ้นทะเบียนเกษตรกร ให้ครอบคลุมทั้งพืช ปศุสัตว์และประมง โดยกำหนดเสนอผลการศึกษาให้กับหน่วยงานที่เกี่ยวข้องภายในเดือนกุมภาพันธ์ 2566 และจัดทำรายงานผลการศึกษาฉบับสมบูรณ์ภายในเดือนมิถุนายน 25662
			          2.3 การจัดทำข้อมูลทางด้านการเกษตรแบบเปิดเชื่อมโยงกับศูนย์กลางข้อมูลเปิดภาครัฐ                 ได้จัดทำบัญชีข้อมูลด้านการเกษตรในเว็บไซต์             nabc-catalog.oae.go.th โดยเชื่อมโยงข้อมูลจากหน่วยงานที่เกี่ยวข้อง 91 องค์กร ปัจจุบันมีชุดข้อมูล 1,041 ชุดข้อมูล ทั้งนี้ มีชุดข้อมูลที่เชื่อมโยงเข้ากับศูนย์กลางข้อมูลเปิดภาครัฐ data.go.th จำนวน 128 ชุดข้อมูล และอยู่ระหว่างการปรับปรุงชุดข้อมูลให้เป็นไปตามมาตรฐานที่สำนักงานสถิติแห่งชาติกำหนด
ข้อเสนอแนะ :
			1. กษ. เห็นว่าระบบ Farmer One ยังอยู่ภายใต้การพัฒนาโดยศูนย์เทคโนโลยีอิเล็กทรอนิกส์และคอมพิวเตอร์แห่งชาติ (National Electronics and Computer technology Center: NECTEC) ซึ่งจะส่งมอบให้สำนักงานเศรษฐกิจการเกษตรเป็นผู้ดูแลระบบต่อไปในอนาคต โดย NECTEC ได้มีการทำงานร่วมกับ กษ. อย่างใกล้ชิดเพื่อให้การพัฒนาระบบสามารถส่งและประมวลผลข้อมูลได้อย่างแม่นยำและเที่ยงตรง ทั้งในการจัดทำชุดข้อมูลและการถ่ายทอดองค์ความรู้ในการพัฒนาระบบความน่าเชื่อถือของข้อมูล โดยหากมีการใช้งานและพัฒนาอย่างต่อเนื่องจนกระบวนการส่งต่อข้อมูลเป็นไปโดยอัตโนมัติจะสามารถช่วยให้ข้อมูลมีความเที่ยงตรงและน่าเชื่อถือ รวมทั้งสะท้อนตามสภาพการณ์จริงได้อย่างแม่นยำมากขึ้น
			2. การเชื่อมต่อข้อมูลเกษตรกรเข้ากับระบบบริหารจัดการข้อมูลการพัฒนาคนแบบชี้เป้า (TPMAP) จะมีความแตกต่างกันไปตามแต่ละชุดข้อมูล โดยข้อมูลที่มีการเคลื่อนไหวมากที่สุด คือ กิจกรรมทางการเกษตรจะมีการปรับปรุงข้อมูลบ่อยครั้งกว่า ในขณะที่ข้อมูลรายชื่อและจำนวนเกษตรกรที่มีการเคลื่อนไหวน้อย โดยหน่วยงานที่เกี่ยวข้องจะมีการปรับปรุงข้อมูลเป็นรายปี
มติที่ประชุม : รับทราบ และให้ กษ. และหน่วยงานที่เกี่ยวข้องรับข้อเสนอแนะและความเห็นไปพิจารณาดำเนินการในส่วนที่เกี่ยวข้องต่อไป



                     3. โครงการดำเนินการขยายตลาดเชิงรุกเพื่อการจ้างแรงงานไทยในต่างประเทศ มีการดำเนินงานและแผนงานของหน่วยงาน สรุปได้ ดังนี้




ประเด็นสำคัญเร่งด่วน/ผลการดำเนินงาน
ข้อเสนอแนะ/มติที่ประชุม กตน.


การแก้ไขปัญหาการว่างงานและส่งเสริมการมีงานทำและการส่งเสริมการจ้างงานในชุมชนเพื่อขับเคลื่อนเศรษฐกิจ กระทรวงแรงงาน (รง.) ได้ดำเนินการ เช่น
			    1. การให้บริการจัดหางานในต่างประเทศ ในช่วงปี 2561 - 2565 มีแรงงานไทยเดินทางไปทำงานในต่างประเทศ 423,451 คน สร้างรายได้ส่งกลับประเทศไทย จำนวน 1,020,774 ล้านบาท ทั้งนี้ สามารถจำแนกจำนวนแรงงานไทยที่เดินทางไปทำงานในต่างประเทศด้วยวิธีการเดินทางอย่างถูกต้องตามกฎหมาย ดังนี้               (1) การแจ้งการเดินทางด้วยตนเอง 44,254 คน (2) บริษัทหางานจัดส่ง 109,677 คน (3) กรมการจัดหางานจัดส่ง 51,607 คน (4) นายจ้างพาลูกจ้างไปทำงานในต่างประเทศ 48,270 คน และ (5) นายจ้างส่งลูกจ้างไปฝึกงานในต่างประเทศ และการแจ้งการเดินทางกลับไปทำงานในต่างประเทศ (Re-entry) 169,643 คน
			    2. การขยายตลาดเชิงรุกเพื่อการจ้างแรงงานไทยในต่างประเทศ ภายใต้ “โครงการการดำเนินการขยายตลาดเชิงรุกเพื่อการจ้างงานไทยในต่างประเทศ” โดยผลการดำเนินงานและความคืบหน้า ดังนี้
			          2.1 สาธารณรัฐเกาหลี รง. ได้ดำเนินการ เช่น ขยายตลาดแรงงานไทยตามระบบการอนุญาตจ้างงานแรงงานต่างชาติและขอความร่วมมือพิจารณาเพิ่มโควตาการจัดส่งแรงงานของประเทศไทย จากเดิม จำนวน 3,000 คน เป็น 5,000 คน และจัดส่งแรงงานไทยไปทำงานในอุตสาหกรรมต่อเรือด้วยวีซ่าทักษะฝีมือ     (E-7) ในตำแหน่งช่างเชื่อม ช่างทาสี และช่างไฟฟ้า โดยข้อมูล ณ เดือนกุมภาพันธ์ 2566 ได้รับรองสัญญาจ้างแล้วกว่า 2,400 คน และเดินทางถึงสาธารณรัฐเกาหลีแล้ว 118 คน
			          2.2 สาธารณรัฐฟินแลนด์และราชอาณาจักรสวีเดน รง. ได้ผลักดันการจัดส่งแรงงานไทยไปทำงานเก็บผลไม้ตามฤดูกาลอย่างถูกต้องตามหลักมาตรฐานการจ้างงานสากล รวมทั้งได้หารือในประเด็นความต้องการแรงงานประเภทแรงงานฝีมือ (Skill Workers) และการขยายตลาดแรงงานไทยในสาขาวิชาชีพอื่น ๆ เช่น ผู้ดูแลผู้สูงอายุ ผู้ช่วยพยาบาล พนักงานนวดไทย และผู้ประกอบการอาหารไทย
			          2.3 ประเทศญี่ปุ่น รง. ได้ดำเนินการประสานความร่วมมือในการพัฒนาทรัพยากรมนุษย์ ได้แก่ การจัดทำร่างข้อตกลงว่าด้วยโครงการแรงงานทักษะเฉพาะ และการจัดทำความตกลงด้านการประกันสังคมระหว่างราชอาณาจักรไทยกับประเทศญี่ปุ่น และขยายตลาดแรงงาน ได้แก่ การประกาศรับสมัครคัดเลือกผู้ฝึกปฏิบัติงานด้านเทคนิคชาวไทยไปฝึกงานในประเทศญี่ปุ่น และการจัดหาและทดสอบคนหางานเพื่อไปทำงานประเภทวีซ่าแรงงานทักษะเฉพาะในตำแหน่งทำความสะอาดอาคาร รวม 10 อัตรา
			    3. การพัฒนาฝีมือแรงงานไทยในต่างประเทศ ภายใต้ “โครงการส่งเสริมศักยภาพมาตรฐานฝีมือแรงงานไทยในต่างประเทศ” ในปีงบประมาณ พ.ศ. 2561 - 2563 มีแรงงานไทยผ่านการทดสอบมาตรฐานฝีมือแรงงานแห่งชาติในต่างประเทศ ในสาขาผู้ประกอบอาหารไทยและไทยสัปปายะ (หัตถบำบัด) จำนวน 554 คน (ร้อยละ 97.70) ใน 12 ประเทศ สร้างรายได้เข้าประเทศ จำนวน 254.84 ล้านบาท
			    4. แนวทางการขยายตลาดแรงงานไทยในต่างประเทศปี 2567 กรมพัฒนาฝีมือแรงงานได้เสนอขอรับการจัดสรรงบประมาณดำเนินงานโครงการส่งเสริมศักยภาพมาตรฐานฝีมือแรงานไทยในต่างประเทศ จำนวน 10 ล้านบาท เพื่อดำเนินการทดสอบมาตรฐานฝีมือแรงงานแห่งชาติให้แก่แรงงานไทยในต่างประเทศ ในสาขาอาชีพภาคบริการ สาขาผู้ประกอบอาหารไทย สาขานักส่งเสริมสุขภาพแบบองค์รวม (ไทยสัปปายะ สปาตะวันตก) และสาขาพนักงานนวดแผนไทยในประเทศแถบทวีปอเมริกา เอเชีย และออสเตรเลีย โดยมีเป้าหมายดำเนินงานในปีงบประมาณ พ.ศ. 2567 จำนวน 240 คน
ข้อเสนอแนะ :
			1. ควรมีการบูรณาการแลกเปลี่ยนข้อมูลการเดินทางของคนไทย/แรงงานไทย การสอดส่อง Social Media ของหน่วยงานที่เกี่ยวข้อง เพื่อลดการลักลอบไปทำงานอย่างผิดกฎหมายในสาธารณรัฐเกาหลี (สป.รง.)
			2. ควรผลักดันมาตรฐานฝีมือแรงงานแห่งชาติให้เป็นที่ยอมรับในต่างประเทศและเป็นที่รู้จักมากยิ่งขึ้น โดยสนับสนุนให้มีการดำเนินงานโครงการส่งเสริมศักยภาพมาตรฐานฝีมือแรงงานไทยในต่างประเทศในปีงบประมาณถัดไป เพื่อให้แรงงานไทยในต่างประเทศเป็นที่ยอมรับในตลาดสากลและมีโอกาสในการขยายตลาดแรงงานไทยในต่างประเทศผ่านหนังสือรับรองมาตรฐานฝีมือแรงงานแห่งชาติ [รง. (กรมการพัฒนาฝีมือแรงงาน)]
ความเห็นและข้อสังเกตของที่ประชุม กตน. :
			1. เนื่องจากกฎหมาย/ระเบียบ/หลักเกณฑ์ของแต่ละประเทศมีความแตกต่างกัน ทำให้การจัดทำบันทึกความร่วมมือด้านแรงงานกับต่างประเทศเกิดความล่าช้า และเป็นประเด็นที่มีความละเอียดอ่อนจึงจำเป็นต้องพิจารณาด้วยความระมัดระวังอย่างรอบด้าน ดังนั้น รง. จึงควรขอความร่วมมือ กต. และหน่วยงานที่เกี่ยวข้อง พิจารณาเร่งรัดการดำเนินการเกี่ยวกับการจัดทำเอกสารเงื่อนไขสัญญา และบันทึกความร่วมมือด้านแรงงานกับต่างประเทศในเรื่องต่าง ๆ ด้วยความรอบคอบ เพื่อรักษาผลประโยชน์ของประเทศชาติและแรงงานไทยที่ไปทำงานในต่างประเทศ
			2. รง. ควรให้ความสำคัญกับการพัฒนาแรงงานไทยให้มีทักษะแรงงานตรงกับความต้องการของตลาดแรงงานในต่างประเทศ รวมทั้งพัฒนาทักษะแรงงานเพิ่มเติมให้แก่แรงงานไทยที่ครบกำหนดการทำงานในต่างประเทศและกลับมายังประเทศไทย (โครงการแรงงานคืนถิ่น) เพื่อให้มีความพร้อมสำหรับการกลับไปทำงานในต่างประเทศได้ในอนาคต ตลอดจนการจัดหางานภายในประเทศรองรับแรงงานกลุ่มดังกล่าว
มติที่ประชุม : รับทราบ และให้ รง. กต. และหน่วยงานที่เกี่ยวข้องรับข้อเสนอแนะของหน่วยงานและความเห็นและข้อสังเกตของที่ประชุม กตน. ไปพิจารณาดำเนินการในส่วนที่เกี่ยวข้องต่อไป



                     4. รายงานการเบิกจ่ายงบประมาณรายจ่ายประจำปี และงบประมาณที่เกินกว่า 1,000 ล้านบาทขึ้นไป ดังนี้
                         4.1 ผลการใช้จ่ายงบประมาณรายจ่าย (ประจำปีงบประมาณ พ.ศ. 2565) ณ วันที่ 3 กุมภาพันธ์ 2566
หน่วย : ล้านบาท



งบประมาณ
รายจ่าย
วงเงิน พ.ร.บ.
งบประมาณ
จัดสรร
แผนการใช้จ่ายฯ
ผลการใช้จ่ายฯ
สูง/ต่ำกว่าแผนฯ


ภาพรวม
			 ร้อยละ/พ.ร.บ.
			 ร้อยละ/จัดสรร
3,185,000.00
			00
2,221,823.9202
			69.76
1,389,392.2268
			43.62
			62.53
1,404,312.3453
			44.09
			63.21
14,920.1185
			0.47
			0.67


รายจ่ายประจำ
			 ร้อยละ/พ.ร.บ.
			 ร้อยละ/จัดสรร
2,520.329.09
			91
1,628,075.2147
			64.60
1,154,574.1141
			45.81
			70.92
1,080,644.4803
			42.88
			66.38
-73,929.6339
			-2.93
			-4.54


รายจ่ายลงทุน
			ร้อยละ/พ.ร.บ.
			ร้อยละ/จัดสรร
664,670.90
			09
593,748.7056
			89.33
234,818.1127
			35.33
			39.55
323,667.8650
			48.70
			54.51
88,849.7523
			13.37
			14.96



                         4.2 สรุปรายการผูกพันใหม่ของปีงบประมาณ พ.ศ. 2566 ที่มีวงเงินทั้งสิ้นเกิน 1,000 ล้านบาท ณ วันที่ 3 กุมภาพันธ์ 2566 โดยในภาพรวมรายการผูกพันใหม่ฯ จำนวน 32 รายการ วงเงิน 84,051.5874 ล้านบาท จำแนกเป็นเงินงบประมาณ (พ.ศ. 2566 - 2571) จำนวน 73,122.5708 ล้านบาท เงินนอกงบประมาณ จำนวน 7,556 ล้านบาท และเงินสำรองเผื่อเหลือเผื่อขาด ร้อยละ 5 จำนวน 3,373.0166 ล้านบาท
                     5. รับทราบรายงานผลการดำเนินงานของคณะอนุกรรมการด้านการสร้างการรับรู้และการมีส่วนร่วมของประชาชน ภายใต้ กตน. โดยดำเนินการขยายผลการขับเคลื่อนเพื่อสร้างการรับรู้ ความเข้าใจ และก่อให้เกิดการมีส่วนร่วมของประชาชน ตามนโยบายตามข้อสั่งการของนายกรัฐมนตรีใน 2 เรื่องหลัก ดังนี้
                         5.1 การส่งเสริมการนำไทยสู่เมืองหลวงสุขภาพโลก ได้ประชาสัมพันธ์นโยบาย Medical Hub หรือการเป็นศูนย์กลางสุขภาพนานาชาติ ประเทศไทยเป็นจุดหมายสำคัญด้านการท่องเที่ยวที่มีความพร้อมทุกด้านสำหรับชาวต่างชาติ โดย Medical Tourism Association โดยในปี 2564 ได้จัดอันดับให้อุตสาหกรรมท่องเที่ยวเชิงการแพทย์ของไทยติดอันดับ 5 ของโลก เนื่องจากแพทย์ไทยมีศักยภาพ มาตรฐานการรักษาอยู่ในระดับสากล ค่ารักษาพยาบาลสมเหตุสมผลและค่าครองชีพไม่สูงมากเหมาะแก่การพักฟื้นในระยะยาว นอกจากนี้ เรื่อง Wellness ทั้งการนวดไทย สปา ผลิตภัณฑ์สุขภาพต่าง ๆ เป็นซอฟต์เพาเวอร์ที่ช่วยดึงดูดนักท่องเที่ยวและรายได้เข้าประเทศและช่วยกระตุ้นเศรษฐกิจได้อีกทางหนึ่ง ซึ่งสื่อสังคมออนไลน์มียอดเข้าถึง 4.42 ล้านคน Like 53,547 ครั้ง Share 19,487 ครั้ง
                         5.2 การเยียวยาและให้ความช่วยเหลือประชาชนที่ได้รับผลกระทบจากอุทกภัย ได้มีการตั้งศูนย์บัญชาการจัดการน้ำท่วม (ส่วนหน้า) ในพื้นที่จังหวัดอุบลราชธานี ชัยนาท หนองบัวลำภู สงขลา จันทบุรี  สุราษฎร์ธานี และกาญจนบุรี เพื่อสื่อสารข้อมูลสู่ประชาชนหลังจากที่สถานการณ์คลี่คลายได้ประชาสัมพันธ์มาตรการช่วยเหลือและการเยียวยาจากภาครัฐ เช่น มาตรการช่วยเหลือเกษตรกร พืชไร่ ปศุสัตว์ ประมง การลดหย่อนภาษี การยกเว้นภาษีสำหรับของที่นำเข้ามาเพื่อบริจาคให้กับผู้ที่ได้รับผลกระทบจากอุทกภัย ขยายกำหนดเวลายื่นงบฯ รายเดือนสำหรับผู้ประกอบการในพื้นที่ประกาศเขตอุทกภัย และมาตรการช่วยเหลือของสถาบันการเงินของรัฐต่าง ๆ รวมถึงมาตรการช่วยเหลือที่คณะรัฐมนตรีอนุมัติกรอบวงเงินกว่า 6,258 ล้านบาท ช่วยผู้ประสบอุทกภัยในช่วงฤดูฝนปี 2565 ในอัตรา 5,000 บาท 7,000 บาท และ 9,000 บาท/ครัวเรือน ตามกรณี พร้อมอธิบายหลักเกณฑ์ วิธีการขอรับเงินการช่วยเหลือเยียวยาอุทกภัย โดยมียอดเข้าถึงทางสื่อสังคมออนไลน์ในประเด็นดังกล่าว 90.20 ล้านคน Like 39.85 ล้านครั้ง Share 1.17 ล้านครั้ง
_____________________
จากการประสานงานภายใน กตน. แจ้งว่า
1 บริษัทที่รับผิดชอบไม่สามารถดำเนินงานตามแผนได้ โดยขณะนี้อยู่ระหว่างการติดตั้งบนเครื่องแม่ข่ายของ สศก.
2 ขณะนี้อยู่ระหว่างการนำข้อเสนอแนะจากหน่วยงานที่เกี่ยวข้องมาปรับปรุงผลการศึกษาให้มีความสมบูรณ์ โดยคาดว่าสามารถส่งมอบได้ภายในเดือนมิถุนายน 2566
 
8. เรื่อง รายงานประจำปีคณะกรรมการพัฒนาการบริหารงานยุติธรรมแห่งชาติ ปีงบประมาณ พ.ศ. 2565
                     คณะรัฐมนตรีรับทราบตามที่คณะกรรมการพัฒนาการบริหารงานยุติธรรมแห่งชาติ (กพยช.) เสนอรายงานประจำปี กพยช. ปีงบประมาณ พ.ศ. 2565 [เป็นการดำเนินการตามพระราชบัญญัติพัฒนาการบริหารงานยุติธรรมแห่งชาติ พ.ศ. 2549 มาตรา 16 (6) ที่บัญญัติให้สำนักงานกิจการยุติธรรม (สกธ.) ในฐานะฝ่ายเลขานุการ กพยช. มีอำนาจหน้าที่จัดทำรายงานประจำปีเกี่ยวกับการปฏิบัติหน้าที่ของ กพยช. เพื่อเสนอต่อคณะรัฐมนตรี] ซึ่งมีผลการดำเนินงานที่สำคัญ สรุปได้ ดังนี้



เรื่อง
ผลการดำเนินงานที่สำคัญ


1. ภาพรวมสถานการณ์กระบวนการยุติธรรมของประเทศไทย ในช่วง พ.ศ. 2562 - 2564
1.1) สถิติจำนวนคดีที่รับแจ้งความ 1,923,542 คดี และจำนวนผู้ต้องหาที่จับกุมได้ ในปี 2562 – 2564 จำนวน 1,883,197 คน
			1.2) สถิติจำนวนคดีอาญาที่เข้าสู่การพิจารณา 1,642,011 คดี และคดีเสร็จไปของศาลชั้นต้นทั่วราชอาณาจักร 1,490,814 คดี
			1.3) สถิติจำนวนผู้อยู่ในการควบคุมของกรมราชทัณฑ์ทั่วประเทศ แบ่งเป็น นักโทษเด็ดขาด 814,905 คน ผู้ต้องขังระหว่าง (อุทธรณ์-ฎีกาไต่สวน-พิจารณา และสอบสวน) 166,899 คน และการกระทำผิดซ้ำหลังจากได้รับการปล่อยตัวในปีแรก 96,288 คน
			1.4) สถิติคดีรับเข้าของศาลปกครองชั้นต้น 24,180 คดี และคดีแล้วเสร็จ 20,159 คดี


2. ผลการดำเนินงานของ กพยช. และคณะอนุกรรมการภายใต้ กพยช. จำนวน 6 คณะ
2.1) ภาพรวมการดำเนินงาน กพยช. โดยคณะกรรมการได้มีการประชุม จำนวน 2 ครั้ง และมีผลงานสำคัญ เช่น
			          2.1.1) การจัดทำร่างพระราชบัญญัติประวัติอาชญากรรม พ.ศ. .... เพื่อแก้ไขปัญหาที่ทำให้ผู้พ้นโทษไม่สามารถกลับมาใช้ชีวิตอย่างเป็นปกติสุขในสังคมโดยเฉพาะการไม่สามารถเข้าถึงแหล่งงานหรือสถานประกอบการที่ตรงกับความรู้ความสามารถของตนภายหลังการพ้นโทษมาแล้ว โดยกำหนดหลักเกณฑ์การจัดการประวัติการกระทำความผิด ตั้งแต่การเปิดเผยประวัติอาชญากรรมสำหรับคดีที่มีความสำคัญและกระทบต่อความสงบสุขของสังคมส่วนรวมและไม่เปิดเผยประวัติอาชญากรรมเพื่อให้โอกาสผู้กระทำความผิดในการกลับคืนสู่สังคม (ปัจจุบันสำนักเลขาธิการคณะรัฐมนตรีได้ส่งคืนร่างพระราชบัญญัติดังกล่าวแล้วตามแนวทางปฏิบัติอันเนื่องมาจากการยุบสภาผู้แทนราษฎร)
			          2.1.2) การจัดทำร่างพระราชบัญญัติชะลอการฟ้อง พ.ศ. ....      เพื่อเปิดโอกาสให้ผู้ต้องหาได้แสดงความรับผิดชอบในการกระทำ ชดเชยเยียวยา บรรเทาผลร้ายแห่งการกระทำให้แก่ผู้เสียหายในชั้นแรกและเป็นการเปิดโอกาสให้มีการรับฟังความคิดเห็นจากผู้เสียหายอันนำไปสู่ความสัมพันธ์อันดีต่อกันระหว่างคู่กรณี ซึ่งจะเป็นประโยชน์ต่อผู้ต้องหา ผู้เสียหาย และสังคม มากกว่าการดำเนินการให้มีการพิจารณาลงโทษ ซึ่งจะทำให้คดีอาญาระงับลงและเพิ่มประสิทธิภาพของกระบวนการยุติธรรม (ปัจจุบันร่างพระราชบัญญัติดังกล่าวสำนักเลขาธิการคณะรัฐมนตรีอยู่ระหว่างการขอความเห็นจากหน่วยงานที่เกี่ยวข้อง)
			          2.1.3) การจัดทำกรอบการวิจัยเพื่อพัฒนากระบวนการยุติธรรม พ.ศ. 2566 – 2569 เพื่อพัฒนาองค์กรความรู้และเสริมสร้างนวัตกรรมด้านกระบวนการยุติธรรม และทิศทางการศึกษาวิจัยด้านการยุติธรรมในอนาคตที่ตรงตามความต้องการของหน่วยงานและสามารถแก้ไขปัญหาที่เกิดขึ้นในปัจจุบัน รวมทั้งขับเคลื่อนให้มีการนำงานวิจัยไปสู่การใช้ประโยชน์ได้อย่างเป็นรูปธรรม ประกอบด้วย 5 กรอบ ได้แก่ (1) กรอบการวิจัยเพื่อพัฒนากระบวนการยุติธรรมทางอาญา (2) กรอบการวิจัยเพื่อพัฒนากระบวนการยุติธรรมทางแพ่ง ปกครอง (3) กรอบการวิจัยเพื่อพัฒนากฎหมาย (4) กรอบการวิจัยเพื่อพัฒนาเทคโนโลยีและนวัตกรรมในกระบวนการยุติธรรม และ     (5) กรอบการวิจัยเพื่อเพิ่มประสิทธิภาพหน่วยงานในกระบวนการยุติธรรม
			          2.1.4) การขับเคลื่อนเป้าหมายการพัฒนาที่ยั่งยืน เป้าหมายที่ 16 เพื่อส่งเสริมสังคมสงบสุขและครอบคลุมเพื่อการพัฒนาที่ยั่งยืนให้ทุกคนเข้าถึงกระบวนการยุติธรรมและสร้างสถาบันที่มีประสิทธิผล รับผิดชอบและครอบคลุมในทุกระดับ (Peace Justice and Strong Institutions) โดยมุ่งเน้นการส่งเสริมสังคมที่สงบสุข สร้างความปลอดภัย ให้ทุกคนสามารถเข้าถึงความยุติธรรมได้อย่างเท่าเทียม และสร้างสถาบันที่มีธรรมาภิบาล โปร่งใสตรวจสอบได้ ประกอบด้วย 12 เป้าหมายย่อย 24 ตัวชี้วัด โดยจำแนกเป็นประเด็นหลัก 3 ด้าน ได้แก่ (1) ด้านสังคมสงบสุข (Peace) (2) ด้านยุติธรรม (Justice) และ (3) ด้านไม่แบ่งแยก (Strong Institutions) มีผลงานที่สำคัญ เช่น (1) จัดทำสื่อประชาสัมพันธ์เพื่อขับเคลื่อนเป้าหมายการพัฒนาที่ยั่งยืน เป้าหมายที่ 16 (2) จัดงานนิทรรศการ “ก้าวพอดี 2565” พลิกโฉมประเทศไทยก้าวต่อไปอย่างยั่งยืน (A Bright Leap Forward 2022: Transforming Thailand towards Sustainable Growth) ระหว่างวันที่ 22 – 25 กันยายน 2565 ณ หอศิลปวัฒนธรรมแห่งกรุงเทพมหานคร และ (3) ประชุมหารือข้อมูลตัวชี้วัดตามเป้าหมายการพัฒนาที่ยั่งยืนเป้าหมายที่ 16 ร่วมกับสำนักงานสภาพัฒนาการเศรษฐกิจและสังคมแห่งชาติ และสำนักงานสถิติแห่งชาติ เพื่อติดตามและประเมินผลการดำเนินงานตามตัวชี้วัดให้มีความชัดเจนและสามารถรายงานข้อมูลได้อย่างครบถ้วน
			2.2) ผลการดำเนินงานคณะอนุกรรมการภายใต้ กพยช. ประจำปีงบประมาณ พ.ศ. 2565 จำนวน 6 คณะ เช่น (1) การเตรียมความพร้อมในการบังคับใช้ร่างพระราชบัญญัติแก้ไขเพิ่มเติมประมวลกฎหมายอาญา ฉบับที่ .. พ.ศ. .... (เพิ่มเกณฑ์อายุเด็กในกรณีที่เด็กกระทำความผิดอาญา) (2) พิจารณาร่างพระราชบัญญัติประวัติอาชญากรรม พ.ศ. .... (3) พิจารณาการบริหารจัดการงานวิจัยด้านการบริหารงานยุติธรรมเพื่อเพิ่มประสิทธิภาพกระบวนการยุติธรรมไทย และ (4) พิจารณาแนวทางการจัดทำแผนแม่บทเทคโนโลยีสารสนเทศกระบวนการยุติธรรม พ.ศ. 2566 - 2569


3. ผลการดำเนินงานตามอำนาจหน้าที่ของ กพยช. ตามพระราชบัญญัติพัฒนาการบริหารงานยุติธรรมแห่งชาติ พ.ศ. 2549 (มาตรา 10)
ในปีงบประมาณ พ.ศ. 2565 มีการดำเนินงานที่สอดคล้องกับอำนาจหน้าที่ของ กพยช. เช่น (1) จัดทำร่างแผนแม่บทการบริหารงานยุติธรรมแห่งชาติ ฉบับที่ 4 (พ.ศ. 2566 - 2569) (2) จัดทำร่างแผนแม่บทเทคโนโลยีสารสนเทศกระบวนการยุติธรรม ฉบับที่ 4 (พ.ศ. 2566 - 2569) (3) ประสานงานและส่งเสริมความร่วมมือในการขับเคลื่อนเป้าหมายการพัฒนาที่ยั่งยืนเป้าหมายที่ 16 และ (4) จัดทำกรอบวิจัยเพื่อพัฒนากระบวนการยุติธรรม พ.ศ.          2566 - 2569


4. การขับเคลื่อนแผนแม่บทการบริหารงานยุติธรรมแห่งชาติ ฉบับที่ 3 (พ.ศ. 2562 - 2565)
แบ่งเป็น 2 ประเด็น ได้แก่ (1) รายงานข้อมูลสถานการณ์ตามตัวชี้วัดแผนแม่บทการบริหารงานยุติธรรมแห่งชาติ ฉบับที่ 3 (พ.ศ. 2562 - 2565) เช่น ความเชื่อมั่นของประชาชนที่มีต่อกระบวนการยุติธรรม และการเข้าถึงกระบวนการยุติธรรมได้ทั่วถึงและเท่าเทียมของประชาชน และ (2) รายงานผลการดำเนินการโครงการสำคัญภายใต้แผนแม่บทฯ โดยในปีงบประมาณ พ.ศ. 2564 มีการดำเนินโครงการทั้งสิ้น 164 โครงการ และใช้งบประมาณทั้งสิ้น 8,818.46 ล้านบาท


5. ผลการดำเนินงานของ      ฝ่ายเลขานุการ (สกธ.) เพื่อสนับสนุนภารกิจของ กพยช.
5.1) พัฒนาข้อมูลและสถิติที่สำคัญต่อการพัฒนากระบวนการยุติธรรม จัดทำรายงานสถานการณ์อาชญากรรมและกระบวนการยุติธรรม ประจำปี พ.ศ. 2564 (White Paper on Crime & Justice 2020) โดยสำรวจสถานการณ์ความเชื่อมั่นของประชาชนที่มีต่อกระบวนการยุติธรรมผ่านข้อมูลตัวชี้วัดประสิทธิภาพกระบวนการยุติธรรมทางอาญา และการสำรวจสถานการณ์การตกเป็นเหยื่อของอาชญากรรม และพฤติกรรมการกระทำความผิดของเด็กและเยาวชน
			5.2) พัฒนาระบบการใช้มาตรการต่อผู้กระทำผิดอาญาแทนการควบคุมตัว (Non-custodial Measures) ได้ทำการศึกษาทบทวนและประเมินผลการใช้เงื่อนไขการคุมประพฤติตามประมวลกฎหมายอาญามาตรา 56 และกลไกอื่น ๆ ตามพระราชบัญญัติคุมประพฤติ พ.ศ. 2559 และศึกษาเปรียบเทียบการใช้มาตรการต่อผู้กระทำผิดอาญาแทนการควบคุมตัวในประเทศไทยและต่างประเทศ
			5.3) ประชาสัมพันธ์และเผยแพร่ความรู้เกี่ยวกับการบริหารงานยุติธรรม ดำเนินการพัฒนารูปแบบและวิธีการเผยแพร่ความรู้ด้านกฎหมายและกระบวนการยุติธรรมที่เน้นการสื่อสารที่มีความทันสมัย และเหมาะสมกับกลุ่มเป้าหมาย โดยนำเสนอผ่านรูปภาพและภาษาที่เข้าใจได้ง่ายในรูปแบบอินโฟกราฟิก โมชั่นกราฟิก วิดีโอ และบทความ รวมถึงช่องทางออนไลน์
			5.4) ขับเคลื่อนงานด้านกระบวนการยุติธรรมในมิติเชิงพื้นที่ ดำเนินการขับเคลื่อนกรอบแนวทางในการป้องกันอาชญากรรม ผ่านการดำเนินโครงการโรงเรียนยุติธรรมอุปถัมภ์ และการขับเคลื่อนการดำเนินงานของคณะกรรมการพัฒนาการบริหารงานยุติธรรมระดับจังหวัด
			5.5) เชื่อมโยงข้อมูลด้านกระบวนการยุติธรรม โดยพัฒนาการเชื่อมข้อมูลสำคัญเกี่ยวกับระบบงานคดีของตำรวจ การพัฒนาระบบนำเข้าและตรวจสอบความถูกต้องและจัดการบัญชีชุดข้อมูลหลักของหน่วยงานในกระบวนการยุติธรรมเพื่อให้เกิดการยกระดับในการให้บริการและการประมวลผลข้อมูลเพิ่มมากขึ้นตามกรอบด้านการให้บริการเชื่อมโยงแลกเปลี่ยนข้อมูล ในเครือข่าย DATA EXCHANGE CENTER : DXC
			5.6) จัดประชุมทางวิชาการระดับชาติว่าด้วยงานยุติธรรม ครั้งที่ 19    (The 19th National Symposium on Justice Administration) ในหัวข้อ “กระบวนการยุติธรรมกับความท้าทายในทศวรรษหน้า” ระหว่างวันที่        30 - 31 มีนาคม 2565 ในรูปแบบ Online Event มีผู้เข้าร่วมประชุมผ่านทางออนไลน์ จำนวน 10,000 คน



 
9. เรื่อง สรุปมติการประชุมคณะกรรมการนโยบายและพัฒนาสับปะรดแห่งชาติ ครั้งที่ 1/2566
                     คณะรัฐมนตรีรับทราบตามที่คณะกรรมการนโยบายและพัฒนาสับปะรดแห่งชาติเสนอสรุปมติการประชุมคณะกรรมการนโยบายและพัฒนาสับปะรดแห่งชาติ ครั้งที่ 1/2566 เมื่อวันที่ 23 กุมภาพันธ์ 2566 โดยมีผู้ตรวจราชการกระทรวงเกษตรและสหกรณ์ (นายพีรพันธ์ คอทอง) ทำหน้าที่ประธาน [เป็นการดำเนินการตามมติคณะรัฐมนตรี (1 ตุลาคม 2562) ที่เห็นชอบการแต่งตั้งคณะกรรมการนโยบายและพัฒนาสับปะรดฯ โดยมีอำนาจหน้าที่ติดตามการดำเนินงานยุทธศาสตร์สับปะรด และรายงานให้คณะรัฐมนตรีรับทราบ] สรุปสาระสำคัญได้ ดังนี้
                     1. สถานการณ์สับปะรดโรงงานและแนวทางการดำเนินการบริหารจัดการสับปะรด ปี 2566
                         1.1 สถานการณ์สับปะรดโรงงาน
                               1.1.1 สถานการณ์การผลิต ในปี 2566 คาดว่า มีเนื้อที่เก็บเกี่ยว 430,958 ไร่ ผลผลิตรวม 1.65 ล้านตัน ซึ่งลดลงจากปี 2565 เนื่องจากเกษตรกรได้ลดพื้นที่ปลูกจากปัญหาต้นทุนที่ปรับตัวสูงขึ้นจากราคาปุ๋ยและสารเคมีและปัญหาการขาดแคลนแรงงานประกอบกับเกษตรกรบางส่วนปรับเปลี่ยนไปปลูกไม้ผลและไม้ยืนต้น เช่น ยางพารา ทุเรียน มะพร้าว และมันสำปะหลัง เนื่องจากราคามันสำปะหลังในปีที่ผ่านมาอยู่ในเกณฑ์ดีและใช้ปุ๋ยเคมีน้อยกว่า
                               1.1.2 สถานการณ์การตลาด ผลผลิตสับปะรดร้อยละ 72 ของผลผลิตทั้งหมด จะถูกนำไปแปรรูปเป็นผลิตภัณฑ์ต่าง ๆ สำหรับส่งออกไปต่างประเทศและผลผลิตร้อยละ 28 ของผลผลิตทั้งหมด ใช้เพื่อการบริโภคและอื่น ๆ ภายในประเทศ โดยในปี 2565 มีปริมาณการส่งออกสับปะรดในรูปแบบผลิตภัณฑ์รวม 512,574 ตัน มูลค่า 23,869 ล้านบาท เพิ่มขึ้นจากปี 2564 ร้อยละ 12.14 ทั้งนี้ พบว่า ประเทศที่ไทยส่งออกสับปะรดกระป๋องไปมากที่สุด ได้แก่ สหรัฐอเมริกา สหพันธรัฐรัสเซีย และสหพันธ์สาธารณรัฐเยอรมนี
                               1.1.3 ราคาที่เกษตรกรขายได้ในปี 2566 (เดือนมกราคม - กุมภาพันธ์) สับปะรดที่เข้าโรงงาน เฉลี่ยกิโลกรัมละ 7.14 บาท (เพิ่มขึ้นจากปี 2565 ที่อยู่ที่กิโลกรัมละ 6.50 บาท) และสับปะรดที่ใช้บริโภค เฉลี่ยกิโลกรัมละ 11.14 บาท (เพิ่มขึ้นจากปี 2565 ที่อยู่ที่กิโลกรัมละ 10.06 บาท)
                         1.2 แนวทางดำเนินการบริหารจัดการสับปะรดปี 2566 คณะกรรมการเพื่อแก้ไขปัญหาเกษตรกรอันเนื่องมาจากผลิตผลการเกษตรระดับจังหวัด (คพจ.) ได้ดำเนินการตามแนวทางฯ ในจังหวัดแหล่งผลิตที่สำคัญ เช่น จังหวัดประจวบคีรีขันธ์ เพชรบุรี และราชบุรี ซึ่งมีการดำเนินการ ดังนี้
                               1.2.1 เชื่อมโยงตลาดล่วงหน้า เช่น การประชุมเพื่อบริหารจัดการการผลิตและการตลาดสับปะรดในพื้นที่ และการประสานโรงงานสับปะรดในพื้นที่เพื่อสอบถามความต้องการผลผลิต
                               1.2.2 กระจายผลผลิต เช่น กระจายผลผลิตผ่านเครือข่ายร้านธงฟ้า เครือข่ายเซลล์แมนจังหวัด เครือข่ายสหกรณ์ และการจำหน่ายผ่านช่องทางออนไลน์
                               1.2.3 ส่งเสริมการบริโภค เช่น ดำเนินโครงการ “พาณิชย์...ลดราคา! ออนทัวร์ ทั่วไทย” และการประชาสัมพันธ์สร้างการรับรู้การบริโภคสับปะรดสด
                               1.2.4 ส่งเสริมการแปรรูป เช่น ส่งเสริมการแปรรูปสับปะรดเป็นผลิตภัณฑ์ที่มีมูลค่าเพิ่ม เช่น น้ำสับปะรด แยม และขนม และขยายช่องทางการจัดจำหน่ายผลผลิตแปรรูปจากสับปะรด ได้แก่ น้ำสับปะรด และชีสพายสับปะรด ไปยังร้านสะดวกซื้อในสถานีบริการน้ำมันทั่วประเทศ
                               1.2.5 ส่งเสริมการผลิตสับปะรดเพื่อบริโภคสด เช่น ส่งเสริมให้ปลูกสับปะรดสายพันธุ์เพื่อบริโภคสดมากขึ้น และแนะนำให้เกษตรกรวางแผนการผลิตโดยเน้นส่งตลาดบริโภคผลสดมากกว่าส่งเข้าโรงงาน
                               1.2.6 แนวทางอื่น ๆ เช่น ส่งเสริมการปลูกสับปะรดพันธุ์บริโภคผลสดที่มีคุณภาพและเป็นที่ต้องการของตลาด
                         มติที่ประชุม : รับทราบสถานการณ์สับปะรดโรงงานและแนวทางการดำเนินการบริหารจัดการสับปะรดปี 2566 และมอบหมายหน่วยงานต่าง ๆ ดำเนินการ ดังนี้
                         (1) ให้สำนักงานเศรษฐกิจการเกษตร (สศก.) ร่วมกับหน่วยงานที่เกี่ยวข้องทั้งภาครัฐ เอกชน และเกษตรกรตรวจสอบความถูกต้องของข้อมูลอุปทาน อุปสงค์ สินค้าสับปะรดปี 2566
                         (2) ให้สศก. ในฐานะฝ่ายเลขานุการฯ แจ้งกระทรวงมหาดไทยและกระทรวงพาณิชย์เพื่อประสานผู้ว่าราชการจังหวัด ในฐานะประธาน คพจ. และพาณิชย์จังหวัดติดตามสถานการณ์และดำเนินการตามแนวทางการบริหารจัดการผลผลิตสับปะรดทั้ง 5 ด้าน ตามแผนระดับจังหวัด รวมถึงแนวทางอื่นที่จังหวัดได้ดำเนินการ และรายงานผลการดำเนินการให้ สศก. ทราบเป็นระยะ
                     2. ผลการดำเนินงานตามแผนปฏิบัติการด้านสับปะรด ปี 2564 - 2565
                         แผนปฏิบัติการด้านสับปะรดฯ ประกอบด้วย 3 ด้าน ได้แก่ (1) ด้านการผลิต (2) ด้านอุตสาหกรรมแปรรูป และ (3) ด้านการตลาดและส่งออก โดยในปี 2564 มีแผนงาน/โครงการที่เกี่ยวข้องกับสับปะรด จำนวน 24 โครงการ 9 กิจกรรม บรรลุเป้าหมาย จำนวน 23 โครงการ 3 กิจกรรม เนื่องจากมีการยกเลิกบางโครงการในด้านการตลาดและการส่งออกเนื่องจากสถานการณ์การแพร่ระบาดของโรคติดเชื้อไวรัสโคโรนา 2019     (โควิด-19) และในปี 2565 มีแผนงาน/โครงการที่เกี่ยวข้องกับสับปะรด จำนวน 17 โครงการ 13 กิจกรรม บรรลุเป้าหมาย จำนวน 16 โครงการ 12 กิจกรรม เนื่องจากในด้านการผลิต : การพัฒนาเกษตรกรและสถาบันเกษตรกร มีสหกรณ์เพียง 4 แห่ง ที่เข้าร่วมโครงการและสหกรณ์ส่วนใหญ่ต้องใช้เงินทุนของตนเองในการรวบรวม ส่งผลให้ปริมาณการรวบรวมผลผลิตสับปะรดไม่เป็นไปตามเป้าหมาย
                         มติที่ประชุม : รับทราบผลการดำเนินงานตามแผนปฏิบัติการด้านสับปะรดปี 2564 - 2565
                     3. (ร่าง) แผนพัฒนาด้านสับปะรด พ.ศ. 2566 - 2570



หัวข้อ
สาระสำคัญ


(1) วิสัยทัศน์
ศูนย์กลางระดับโลกในการผลิต แปรรูป และสร้างคุณค่า มูลค่าทางเศรษฐกิจจากสับปะรดอย่างยั่งยืน


(2) พันธกิจ
มีสาระสำคัญ สรุปได้ ดังนี้
			1) สนับสนุนและพัฒนาสับปะรดให้สามารถสร้างคุณค่าและมูลค่าทางเศรษฐกิจ สร้างรายได้แก่เกษตรกร ผู้ประกอบการอุตสาหกรรม ผู้ประกอบการที่เกี่ยวข้องตลอดห่วงโซ่อุปทาน
			2) ส่งเสริม สนับสนุน และพัฒนาระบบการวิจัยและสายพันธุ์ การบริหารจัดการแปลง การบริหารจัดการดินและน้ำ การบริหารโซนนิ่งการเกษตร การจัดการระบบโลจิสติกส์ การบริหารผลผลิตสับปะรดให้มีความสมดุลทั้งอุปสงค์ อุปทานของระบบเศรษฐกิจการเกษตรมูลค่าสูง และการบริโภคที่มีคุณภาพ
			3) เสริมสร้างขีดความสามารถและการบริหารจัดการภาคีเครือข่ายทุกภาคส่วนในห่วงโซ่อุปทานเพื่อการเป็นศูนย์กลางการผลิตและการแปรรูปการตลาด
			4) ส่งเสริม พัฒนาองค์ความรู้ คุณภาพชีวิตเกษตรกรและกลุ่มเกษตรกรให้เข้มแข็ง มีความมั่นคงในอาชีพ สามารถบริหารจัดการการเกษตรที่ยั่งยืนด้วยตนเองตามหลักปรัชญาเศรษฐกิจพอเพียง
			5) ส่งเสริมการสร้างสรรค์วิชาการ เทคโนโลยี และนวัตกรรมการผลิต การแปรรูปและการตลาด


(3) ตัวชี้วัดและค่าเป้าหมาย
1) พื้นที่ปลูกที่ได้รับการส่งเสริมการเพิ่มประสิทธิภาพการผลิตจากนโยบายภาครัฐ จำนวน 1,000 ไร่ต่อปี
			2) ผลิตภาพการผลิตในอุตสาหกรรมแปรรูปสับปะรด เพิ่มขึ้นเฉลี่ยร้อยละ 10 ต่อปี
			3) มูลค่าการส่งออกสับปะรดและผลิตภัณฑ์สับปะรดเพิ่มขึ้นร้อยละ 1.5 ต่อปี (จากปีฐาน ปี 2565 จำนวน 23,700 ล้านบาท)
			4) รายได้ของเกษตรกรผู้ปลูกสับปะรดเพิ่มขึ้นร้อยละ 5 ต่อปี (จากปีฐาน ปี 2565 จำนวน 330,700 ล้านบาท)


(4) แผนปฏิบัติการ
1) การพัฒนาเกษตรกร สถาบันเกษตร และการบริหารจัดการระบบนิเวศสับปะรดที่มีคุณภาพ ทันสมัย และมาตรฐานการจัดการที่ยั่งยืน
			2) การเพิ่มขีดความสามารถในการผลิต และเทคโนโลยีการแปรรูปในภาคอุตสาหกรรมที่เข้มแข็ง แข่งขันได้
			3) การเสริมสร้างขีดความสามารถในการเป็นผู้ผลิตและจำหน่ายสับปะรดคุณภาพระดับโลก



                         มติที่ประชุม :
                         (1) เห็นชอบ (ร่าง) แผนพัฒนาด้านสับปะรด พ.ศ. 2566 - 2570 ตามที่คณะอนุกรรมการขับเคลื่อนการพัฒนาสับปะรดได้เห็นชอบ และให้ฝ่ายเลขานุการฯ รับข้อคิดเห็นและข้อสังเกตของที่ประชุมไปปรับปรุงแผนพัฒนาด้านสับปะรดฯ ให้มีความสมบูรณ์ เช่น ควรขับเคลื่อนร่วมกันระหว่างภาครัฐและเอกชน และควรมีการออกแบบการจัดการข้อมูลเพื่อให้เห็นความเสี่ยงของแต่ละโครงการ
                         (2) มอบหมายคณะอนุกรรมการขับเคลื่อนการพัฒนาสับปะรดกำกับดูแลการดำเนินงาน และให้หน่วยงานรับผิดชอบดำเนินการตาม (ร่าง) แผนพัฒนาด้านสับปะรดฯ และรายงานผลการดำเนินงานให้คณะอนุกรรมการขับเคลื่อนฯ ทราบทุกไตรมาส เพื่อฝ่ายเลขานุการฯ จะได้รวบรวมนำเสนอต่อคณะกรรมการนโยบายและพัฒนาสับปะรดแห่งชาติต่อไป
                     4. การเสนอให้มีกฎหมายพืชสับปะรดเป็นการเฉพาะเพื่อแก้ไขปัญหาสับปะรดใน 3 ประเด็น ได้แก่ (1) พืชสับปะรดยังขาดเป้าหมายและแนวทางที่ชัดเจนในการพัฒนาระยะยาว (2) พื้นที่เพาะปลูกยังขาดการควบคุมหรือจัดระเบียบ และ (3) โรงงานแปรรูปและเกษตรกรไม่สามารถกำหนดราคาได้เอง โดยจัดทำ (ร่าง) พระราชบัญญัติ หรือ (ร่าง) พระราชกฤษฎีกาพืชสับปะรดให้เป็นกฎหมายที่ใช้กำกับดูแลระบบอุตสาหกรรมสับปะรดของประเทศ
                         มติที่ประชุม : มอบหมายคณะอนุกรรมการขับเคลื่อนฯ พิจารณาข้อเสนอที่อาจจะให้มีกฎหมายพืชสับปะรดเป็นการเฉพาะ และรายงานให้คณะกรรมการนโยบายและพัฒนาสับปะรดแห่งชาติทราบต่อไป
 
10. เรื่อง รายงานความคืบหน้าในการดำเนินการตามแผนการปฏิรูปประเทศตามมาตรา 270 ของรัฐธรรมนูญฯ ครั้งที่ 18 (เดือนตุลาคม - ธันวาคม 2565)
                     คณะรัฐมนตรีรับทราบตามที่สำนักงานสภาพัฒนาการเศรษฐกิจและสังคมแห่งชาติ (สศช.) ในฐานะสำนักงานเลขานุการคณะกรรมการยุทธศาสตร์ชาติและคณะกรรมการปฏิรูปประเทศเสนอ รายงานความคืบหน้าในการดำเนินการตามแผนการปฏิรูปประเทศตามมาตรา 270 ของรัฐธรรมนูญแห่งราชอาณาจักรไทย ครั้งที่ 18 (เดือนตุลาคม - ธันวาคม 2565) และเสนอรัฐสภาเพื่อทราบต่อไป
                     สำหรับรายงานความคืบหน้าฯ ครั้งที่ 18 รอบเดือนตุลาคม - ธันวาคม 2565 เป็นรายงานความคืบหน้าฯ รอบสุดท้าย นับแต่แผนการปฏิรูปประเทศประกาศใช้ในราชกิจจานุเบกษา เมื่อวันที่ 6 เมษายน 2561 และได้มีการปรับปรุงและประกาศใช้แผนการปฏิรูปประเทศ (ฉบับปรับปรุง) เมื่อวันที่ 25 กุมภาพันธ์ 2564 เพื่อให้หน่วยงานของรัฐที่เกี่ยวข้องใช้เป็นกรอบดำเนินการในการสร้างรากฐานของประเทศในช่วง 5 ปีแรกที่ได้มีการประกาศใช้ยุทธศาสตร์ชาติ และเกิดการปรับปรุงแก้ไขปัญหาเชิงโครงสร้าง รวมทั้งปรับเปลี่ยน ยกเลิก กระบวนการ และกฎระเบียบต่าง ๆ เพื่อให้บรรลุผลตามเจตนารมณ์ของรัฐธรรมนูญฯ ประกอบกับระยะเวลาของแผนการปฏิรูปประเทศได้สิ้นสุดลงแล้ว เมื่อวันที่ 31 ธันวาคม 2565 ตามมติคณะรัฐมนตรี (27 กันยายน 2565) ทั้งนี้ จากการดำเนินการตามแผนการปฏิรูปประเทศในช่วงระยะเวลา 5 ปีที่ผ่านมาได้บรรลุผลของการปฏิรูปประเทศในด้านต่าง ๆ ตามที่กำหนดไว้ในรัฐธรรมนูญฯ แล้ว
                     รายงานดังกล่าวประกอบด้วยสาระสำคัญรวม 3 ส่วน ได้แก่ 1) สรุปผลการดำเนินการของแผนการปฏิรูปประเทศทั้ง 13 ด้าน 2) สรุปผลการดำเนินการจัดทำ/ปรับปรุงกฎหมายการปฏิรูปประเทศ และ 3) การดำเนินการปฏิรูปประเทศในระยะต่อไป สรุปได้ดังนี้
                     1. สรุปผลการดำเนินการของแผนการปฏิรูปประเทศทั้ง 13 ด้าน
                     สศช. ได้รวบรวมและประมวลผลข้อมูลการดำเนินการปฏิรูปประเทศและประเมินผลสัมฤทธิ์ของการปฏิรูปประเทศในด้านต่าง ๆ ทั้ง 13 ด้าน จากข้อมูลที่หน่วยงานรับผิดชอบหลักและหน่วยงานร่วมดำเนินการรายงานความคืบหน้าในการดำเนินงาน/โครงการผ่านระบบติดตามและประเมินแห่งชาติ (eMENSCR) พบว่า การดำเนินการตามแผนการปฏิรูปประเทศทั้ง 13 ด้าน มีผลสัมฤทธิ์ของการดำเนินโครงการตามแผนปฏิรูปประเทศที่เป็นรูปธรรม เพื่อให้เกิดผลตามมาตรา 258 อันนำไปสู่การบรรลุเป้าหมายในการปฏิรูปประเทศตามมาตรา 257 ของรัฐธรรมนูญฯ แล้วสรุปได้ดังนี้
                               1.1 ด้านการเมือง มีการดำเนินการบรรลุเป้าหมายตามที่กำหนดไว้ โดยมีผลสัมฤทธิ์ที่เป็นรูปธรรม เช่น การจัดทำชุดความรู้การปกครองในระบอบประชาธิปไตยอันมีพระมหากษัตริย์ทรงเป็นประมุขในรูปแบบหนังสือ จัดทำเป็นหลักสูตร และมีการออกแบบสื่อการเรียนการสอน (Tool kit) สำหรับเยาวชนและประชาชนทั่วไป รวมทั้งมีการนำหลักสูตรดังกล่าวไปเผยแพร่และส่งเสริมความรู้ให้กับประชาชนในพื้นที่ผ่านศูนย์การเรียนรู้ต่าง ๆ ทั่วประเทศ และจัดให้มีแอปพลิเคชัน Smart Vote Civic Education เพื่ออำนวยความสะดวกให้แก่ผู้มีสิทธิเลือกตั้งในการเข้าถึงข้อมูลผู้รับสมัครรับเลือกตั้ง ข้อมูลพรรคการเมือง และข้อมูลที่ประชาสัมพันธ์การเลือกตั้ง
                               1.2 ด้านการบริหารราชการแผ่นดิน มีการดำเนินการบรรลุเป้าหมายตามที่กำหนดไว้ โดยมีผลสัมฤทธิ์ที่เป็นรูปธรรม เช่น มีระบบติดตามและประเมินผลแห่งชาติ (eMENSCR) ซึ่งเป็นระบบเทคโนโลยีสารสนเทศที่ใช้ติดตามการดำเนินงานของส่วนราชการ มีการบังคับใช้พระราชบัญญัติการปฏิบัติราชการทางอิเล็กทรอนิกส์ พ.ศ. 2565 เพื่อเป็นกลไกส่งเสริมให้เกิดการปรับตัวของการทำงานและการให้บริการของภาครัฐให้เป็นอิเล็กทรอนิกส์มากขึ้น โดยปัจจุบันมีงานบริการภาครัฐผ่านระบบ e-Service รวม 343 บริการ มีแพลตฟอร์มกลางสำหรับประชาชน Citizen Portal ผ่านแอปพลิเคชัน “ทางรัฐ” และแพลตฟอร์มกลางสำหรับภาคธุรกิจผ่านเว็บไซต์ (www.bizportal.go.th)
                               1.3 ด้านกฎหมาย มีการดำเนินการบรรลุเป้าหมายตามที่กำหนดไว้โดยมีผลสัมฤทธิ์ที่เป็นรูปธรรม เช่น มีการบังคับใช้พระราชบัญญัติหลักเกณฑ์การจัดทำร่างกฎหมายและการประเมินผลสัมฤทธิ์ของกฎหมาย พ.ศ. 2562 เพื่อให้การตรากฎหมายเป็นไปโดยละเอียด รอบคอบ ไม่สร้างภาระแก่ประชาชนเกินความจำเป็น และพัฒนากฎหมายให้ทันสมัยและสอดคล้องกับบริบทสังคมที่เปลี่ยนแปลงไป
                               1.4 ด้านกระบวนการยุติธรรม มีการดำเนินการบรรลุเป้าหมายตามที่กำหนดไว้โดยมีผลสัมฤทธิ์ที่เป็นรูปธรรม เช่น มีการบังคับใช้พระราชบัญญัติระยะเวลาในการดำเนินงานของกระบวนการยุติธรรม พ.ศ. 2565 ในการกำหนดระยะเวลาดำเนินงานในทุกขั้นตอนของกระบวนการยุติธรรมที่ชัดเจนเพื่อให้ประชาชนได้รับความยุติธรรมโดยไม่ล่าช้า จัดให้มีทนายความอาสาให้คำปรึกษาในสถานีตำรวจทั่วประเทศ จำนวน 203 สถานี และจัดให้มีการให้คำปรึกษาทางกฎหมายผ่านช่องทางออนไลน์ รวมทั้งจัดให้มีระบบการปล่อยตัวชั่วคราวได้ทุกวันโดยไม่มีวันหยุดเพื่อให้ประชาชนได้รับการอำนวยความยุติธรรม เป็นไปด้วยความสะดวก รวดเร็ว และเป็นธรรมยิ่งขึ้น
                               1.5 ด้านเศรษฐกิจ มีการดำเนินการบรรลุเป้าหมายตามที่กำหนดไว้โดยมีผลสัมฤทธิ์ที่เป็นรูปธรรม เช่น มีระบบภาษีเพื่ออำนวยความสะดวกและเพิ่มประสิทธิภาพในการจัดเก็บรายได้ของรัฐ โดยมีระบบการยื่นแบบและชำระภาษีออนไลน์ (e-Filling) และมีการจัดทำร่างพระราชบัญญัติกองทุนช่วยเหลือเพื่อการปรับตัวของภาคการผลิตและภาคบริการที่ได้รับผลกระทบจากการเปิดเสรีทางการค้า พ.ศ. .... หรือ พ.ร.บ. FTA เพื่อจัดตั้งกองทุนช่วยเหลือเพื่อการปรับตัวของภาคการผลิตและภาคบริการที่ได้รับผลกระทบจากการเปิดเสรีทางการค้า และกองทุน FTA เพื่อเป็นแหล่งเงินทุนสำหรับช่วยเหลือเยียวยาผู้ที่ได้รับผลกระทบจาก FTA ทั้งภาคการผลิตสินค้าเกษตร ภาคอุตสาหกรรม และภาคบริการ
                               1.6 ด้านทรัพยากรธรรมชาติและสิ่งแวดล้อม มีการดำเนินการบรรลุเป้าหมายตามที่กำหนดไว้ โดยมีผลสัมฤทธิ์ที่เป็นรูปธรรม เช่น มีการจัดตั้งสำนักงานทรัพยากรน้ำแห่งชาติ (สทนช.) ซึ่งเป็นกลไกภาครัฐที่สำคัญในการบูรณาการการบริหารจัดการน้ำทั้งหมดอย่างเป็นระบบ เพื่อให้ประเทศไทยมีระบบบริหารจัดการทรัพยากรน้ำที่มีประสิทธิภาพ เป็นธรรมและยั่งยืน โดยคำนึงถึงความต้องการใช้น้ำในทุกมิติ รวมทั้งความเปลี่ยนแปลงของสภาพแวดล้อมและสภาพภูมิอากาศ
                               1.7 ด้านสาธารณสุข มีการดำเนินการบรรลุเป้าหมายตามที่กำหนดไว้โดยมีผลสัมฤทธิ์ที่เป็นรูปธรรม เช่น มีคลินิกหมอครอบครัว หรือ PCC : Primary Care Cluster ซึ่งเป็นระบบที่มีทีมหมอครอบครัวดูแลประชาชนจำนวน 10,000 คนต่อทีม สามารถให้บริการประชาชนได้ทุกที่ ทุกเวลา และมีระบบโทรเวชกรรม หรือ Telemedicine ซึ่งเป็นการนำเทคโนโลยีที่ช่วยให้ผู้ป่วยและบุคลากรทางการแพทย์สามารถพูดคุยกันได้แบบ Real-time ไม่มีข้อจำกัดในเรื่องเวลาและสถานที่ ทำให้ประชาชนได้รับความสะดวกสบาย ประหยัดเวลา และได้รับบริการเหมือนกับการรับบริการที่โรงพยาบาล
                               1.8 ด้านสื่อสารมวลชน เทคโนโลยีสารสนเทศ มีการดำเนินการบรรลุเป้าหมายตามที่กำหนดไว้ โดยมีผลสัมฤทธิ์ที่เป็นรูปธรรม เช่น มีศูนย์ประสานงานและแก้ไขปัญหาข่าวปลอม (Anti-Fake News Center : AFNC) เพื่อทำหน้าที่ตรวจสอบความถูกต้องของข้อมูล และดำเนินการตามกฎหมายกับผู้กระทำความผิด รวมทั้งเผยแพร่ข้อมูลข่าวสารเกี่ยวกับปัญหาข่าวปลอมผ่านช่องทางออนไลน์ เช่น Website Line และ Facebook รวมถึงการจัดกิจกรรมสร้างการรับรู้เพื่อรู้เท่าทันและรับมือกับข่าวปลอม
                               1.9 ด้านสังคม มีการดำเนินการบรรลุเป้าหมายตามที่กำหนดไว้ โดยมีผลสัมฤทธิ์ที่เป็นรูปธรรม เช่น มีการจัดให้มีการกระจายการถือครองที่ดินอย่างเป็นธรรม โดยได้กระจายที่ดินทำกินให้ชุมชนแล้วจำนวน 1,442 ผืน ครอบคลุมพื้นที่ 70 จังหวัด รวมเนื้อที่ 5,757,682 ไร่ อันเป็นการช่วยเหลือประชาชนทั่วประเทศให้มีที่ดินทำกินรวม  69,368 ราย
                               1.10 ด้านพลังงาน มีการดำเนินการบรรลุเป้าหมายตามที่กำหนดไว้ โดยมีผลสัมฤทธิ์ที่เป็นรูปธรรม เช่น มีการจัดตั้งศูนย์สารสนเทศพลังงานแห่งชาติ (เป็นหน่วยงานภายใต้สำนักงานนโยบายและแผนพลังงาน) เพื่อปรับกระบวนการอนุมัติ อนุญาตของหน่วยงานที่เกี่ยวข้องให้สามารถลดระยะเวลาและขั้นตอนที่ไม่จำเป็น และปรับกระบวนการอนุมัติโครงการภาครัฐและเอกชนให้รวดเร็วและมีประสิทธิภาพมากขึ้น เพื่อช่วยกระตุ้นการลงทุนทางด้านพลังงานของประเทศ และลดต้นทุนที่เกิดจากระบบที่ไม่มีประสิทธิภาพ
                               1.11 ด้านการป้องกันและปราบปรามการทุจริตและประพฤติมิชอบ มีการดำเนินการบรรลุเป้าหมายตามที่กำหนดไว้ โดยมีผลสัมฤทธิ์ที่เป็นรูปธรรม เช่น มีการจัดตั้งศูนย์ข้อมูลข่าวสารของราชการ มีระบบการจัดการเรื่องร้องเรียนและอุทธรณ์ด้วยระบบดิจิทัล (e-Complaint and Appeal) และมีระบบรับแจ้งเบาะแสทางเว็บไซต์ รวมทั้งมีการพัฒนาระบบบริหารจัดการผู้แจ้งเบาะแส (Whistleblower Management System : WMS) แบบครบวงจร โดยได้เริ่มใช้งานเมื่อวันที่ 25 สิงหาคม 2565 ปัจจุบันมีผู้แจ้งเบาะแสทั้งหมด 76 เรื่อง เป็นการแจ้งแบบปกปิดตัวตน จำนวน 66 เรื่อง และเป็นการแจ้งแบบปิดเผยตัวตน จำนวน 10 เรื่อง
                               1.12 ด้านการศึกษา มีการดำเนินการบรรลุเป้าหมายตามที่กำหนดไว้โดยมีผลสัมฤทธิ์ที่เป็นรูปธรรม เช่น มีการบังคับใช้พระราชบัญญัติกองทุนเพื่อความเสมอภาคทางการศึกษา พ.ศ. 2561 เพื่อใช้ในการช่วยเหลือผู้ขาดแคลนทุนทรัพย์ และลดความเหลื่อมล้ำในการศึกษา และมีการบังคับใช้พระราชบัญญัติพื้นที่นวัตกรรมการศึกษา พ.ศ. 2562 เพื่อให้ผู้เรียนสามารถเรียนได้ตามความถนัด โดยมีการจัดการเรียนรู้แบบ Active Learning การพัฒนาหลักสูตรฐานสมรรถนะ และการพัฒนานวัตกรรมเพิ่มขึ้นในแต่ละปีในสถานศึกษานำร่องในพื้นที่นวัตกรรมการศึกษาจำนวน 541 สถานศึกษา
                               1.13 ด้านวัฒนธรรม กีฬา แรงงาน และการพัฒนาทรัพยากรมนุษย์ มีการดำเนินการบรรลุเป้าหมายตามที่กำหนดไว้ โดยมีผลสัมฤทธิ์ที่เป็นรูปธรรม เช่น มีการพัฒนาศักยภาพพื้นที่ให้เป็นเมืองสร้างสรรค์และวัฒนธรรม เพื่อสร้างอาชีพ สร้างรายได้ให้แก่คนในชุมชน ได้แก่ การพัฒนาศักยภาพชุมชนสู่การเป็นเมืองแห่งศิลปะ ในพื้นที่จังหวัดกระบี่ นครราชสีมา และเชียงราย และการพัฒนาย่านเศรษฐกิจสร้างสรรค์ในหลายพื้นที่ เช่น ย่านเจริญกรุง-ตลาดน้อย ย่านอารีย์-ประดิพัทธ์ กรุงเทพฯ ย่านศรีจันทร์ จังหวัดขอนแก่น ย่านเมืองเก่า จังหวัดสงขลา ย่านเจริญเมือง จังหวัดแพร่ รวมถึงการพัฒนาชุมชนต้นแบบ “เที่ยวชุมชน ยลวิถี” ให้มีศักยภาพด้านการท่องเที่ยว เช่น ชุมชนแหลมสัก จังหวัดกระบี่ บ้านเมืองรวง จังหวัดเชียงราย
                     2. สรุปผลการดำเนินการจัดทำ/ปรับปรุงกฎหมายการปฎิรูปประเทศ โดยเป็นกฎหมายภายใต้แผนการปฏิรูปประเทศ (ฉบับปรับปรุง) จำนวน 45 ฉบับ ณ สิ้นเดือนธันวาคม 2565 ซึ่งมีสถานะความคืบหน้าของกฎหมาย ประกอบด้วย (1) กฎหมายที่ดำเนินการแล้วเสร็จ จำนวน 10 ฉบับ โดยดำเนินการแล้วเสร็จเพิ่มเติมจากรอบก่อนหน้า จำนวน 1 ฉบับ ได้แก่ ระเบียบสำนักนายกรัฐมนตรี ว่าด้วยการให้หรือรับของขวัญของเจ้าหน้าที่ของรัฐ พ.ศ. 2565 (2) กฎหมายที่อยู่ระหว่างการดำเนินการ จำนวน 35 ฉบับ ซึ่งมีสถานะการจัดทำ/ปรับปรุงคืบหน้ากว่ารอบรายงานที่ผ่านมา จำนวน 1 ฉบับ และยังมีกฎหมายที่อยู่ระหว่างหน่วยงานของรัฐจัดทำร่างกฎหมาย จำนวน 22 ฉบับ ซึ่งเป็นหน้าที่ของหน่วยงานผู้รับผิดชอบในการเร่งดำเนินการจัดทำ/ปรับปรุงให้แล้วเสร็จ และนำเสนอตามขั้นตอนของกฎหมายต่อไป สรุปได้ ดังนี้




แผนการปฏิรูปประเทศ (ฉบับปรับปรุง)
จำนวนกฎหมาย (ฉบับ)
อยู่ระหว่างการดำเนินการ
แล้วเสร็จ


หน่วยงานของรัฐจัดทำร่างกฎหมาย
สลค. พิจารณาเพื่อเสนอ ครม. เห็นชอบหลักการ
สคก. ให้ความเห็นต่อร่างกฎหมาย
รัฐสภาพิจารณาร่างกฎหมายก่อนประกาศใช้


1. ด้านการเมือง
2
1
1
 
 
 


2. ด้านการบริหารราชการแผ่นดิน
2
1
 
 
 
1


3. ด้านกฎหมาย
5
1
1
 
1
2


4. ด้านกระบวนการยุติธรรม
1
 
 
 
 
1


5. ด้านเศรษฐกิจ
7
2
1
1
 
3


6. ด้านทรัพยากรธรรมชาติและสิ่งแวดล้อม
1
1
 
 
 
 


7. ด้านสาธารณสุข
1
 
 
1
 
 


8. ด้านสื่อสารมวลชนเทคโนโลยีสารสนเทศ
2
 
2
 
 
 


9. ด้านสังคม
4
2
 
1
 
1


10. ด้านพลังงาน
8
7
 
 
 
1


11. ด้านการป้องกันและปราบปรามการทุจริตและพฤติมิชอบ
10
6
2
 
1
1


12. ด้านการศึกษา
1
 
 
 
1
 


13. ด้านวัฒนธรรม กีฬา แรงงาน และการพัฒนาทรัพยากรมนุษย์
1
1
 
 
 
 


รวมจำนวนกฎหมาย (ฉบับ)
45
22
7
3
3
10



 
                     ทั้งนี้ สศช. ได้สรุปรายงานสถานะความคืบหน้าของกฎหมายที่วุฒิสภาเห็นควรให้ความสำคัญในการเร่งรัด ทั้ง 10 ฉบับ และรายงานการจัดทำร่างกฎหมายปฏิรูปที่รัฐบาลแถลงไว้กับรัฐสภา เมื่อวันที่ 25 กรกฎาคม 2562 เพื่อใช้ในการกำกับ ติดตาม เร่งรัดหน่วยงานผู้รับผิดชอบในการดำเนินการจัดทำ/ปรับปรุงร่างกฎหมายที่ยังไม่แล้วเสร็จโดยเฉพาะกฎหมายที่หน่วยงานของรัฐอยู่ระหว่างดำเนินการจัดทำร่างกฎหมาย ให้แล้วเสร็จตามความจำเป็นและเหมาะสมกับการพัฒนาประเทศต่อไป
                     3. การดำเนินการในระยะต่อไป
                     หลังจากแผนการปฏิรูปประเทศสิ้นสุดลงเมื่อวันที่ 31 ธันวาคม 2565 โดยได้ดำเนินการปฏิรูปประเทศให้บรรลุผลสัมฤทธิ์ตามเป้าหมายของรัฐธรรมนูญฯ ที่กำหนดแล้ว อย่างไรก็ตาม เพื่อให้เกิดความยั่งยืนของผลสัมฤทธิ์ตามเจตนารมณ์ของรัฐธรรมนูญฯ หน่วยงานรับผิดชอบหลักและหน่วยงานร่วมดำเนินการจะต้องนำประเด็นปฏิรูปประเทศมาดำเนินการอย่างต่อเนื่องผ่านกลไกของแผนระดับที่ 2 (ได้แก่ แผนแม่บทภายใต้ยุทธศาสตร์ชาติ แผนพัฒนาเศรษฐกิจและสังคมแห่งชาติ แผนการปฏิรูปประเทศ และนโยบายและแผนระดับชาติว่าด้วยความมั่นคงแห่งชาติ) แผนระดับที่ 3 (ได้แก่ แผนปฏบัติราชการ และแผนปฏิบัติการด้านต่าง ๆ ที่เป็นกลไกสำคัญในการแสดงให้เห็นถึงการดำเนินงาน/โครงการต่าง ๆ ของหน่วยงานของรัฐในแต่ละปีงบประมาณโดยสอดคล้องกับยุทธศาสตร์ชาติ และแผนแม่บทภายใต้ยุทธศาสตร์ชาติ) และการดำเนินการต่าง ๆ ของหน่วยงานตามแนวทางการดำเนินการภายหลังการสิ้นสุดของแผนปฏิรูปประเทศตามคณะรัฐมนตรี (27 กันยายน 2565) โดยมีมติรับทราบผลการประชุมของคณะกรรมการยุทธศาสตร์ชาติในคราวประชุมครั้งที่ 2/2565 รวมทั้ง สศช. ได้เชื่อมโยงประเด็นปฏิรูปประเทศกับเป้าหมายแผนแม่บทย่อย (Y1) ของแผนแม่บทภายใต้ยุทธศาสตร์ชาติ และเป้าหมายระดับหมุดหมายของแผนพัฒนาเศรษฐกิจและสังคมแห่งชาติ ฉบับที่ 13 เพื่อใช้เป็นกรอบในการดำเนินการขับเคลื่อน ติดตาม ประเมินผลการดำเนินการในประเด็นการปฏิรูปด้านต่าง ๆ ที่มีความเกี่ยวเนื่องกัน เพื่อให้เกิดการดำเนินการที่ต่อเนื่องและเกิดผลสัมฤทธิ์ที่ยั่งยืน ส่งผลให้การพัฒนาประเทศบรรลุเป้าหมายตามยุทธศาสตร์ชาติ
 
 



ต่างประเทศ



11. เรื่อง ผลการประชุมใหญ่ผู้แทนผู้มีอำนาจเต็ม ปี ค.ศ. 2022 (ITU Plenipotentiary Conference 2022: PP-22)
                     คณะรัฐมนตรีรับทราบตามที่สำนักงานคณะกรรมการกิจการกระจายเสียง กิจการโทรทัศน์ และกิจการโทรคมนาคม (สำนักงาน กสทช.) เสนอ  ผลการประชุมใหญ่ผู้แทนผู้มีอำนาจเต็ม ปี ค.ศ. 2022 (ITU1 Plenipotentiary Conference 2022: PP-22)  และรับทราบการแสดงเจตจำนงของประเทศไทยโดยสำนักงาน กสทช. ในการเป็นเจ้าภาพจัดการประชุมระดับโลกว่าด้วยการพัฒนาโทรคมนาคม ปี ค.ศ. 2025 (World Telecommunication Development Conference 2025: WTDC-25) ดังนี้
                     สาระสำคัญของเรื่อง
                     สำนักงาน กสทช. รายงานว่า การประชุม PP-22 จัดขึ้นระหว่างวันที่ 26 กันยายน-14 ตุลาคม 2565 ณ กรุงบูคาเรสต์ ราชอาณาจักรโรมาเนีย โดยที่ประชุมได้มีการพิจารณาประเด็นสำคัญต่าง ๆ และมีผู้เข้าร่วมการประชุมทั้งสิ้น 3,783 คน โดยมีนาย Sarbin Sarmas  ผู้แทนจากประเทศโรมาเนีย เป็นประธานการประชุม สาระสำคัญสรุปได้ ดังนี้

ผลการเลือกตั้ง การประชุม PP-22 มีการเลือกตั้งตำแหน่งผู้บริหารของ ITU

วาระปี ค.ศ. 2023-2026 คณะกรรมการกฎข้อบังคับวิทยุ และสมาชิกสภาบริหาร โดยประเทศไทยได้ลงสมัครรับเลือกตั้งตำแหน่งสมาชิกสภาบริหาร ITU ของสหภาพโทรคมนาคมระหว่างประเทศสำหรับวาระการดำรงตำแหน่งระหว่างปี ค.ศ. 2023-2026 และได้รับเลือกให้เป็นสมาชิกสภาบริหาร ITU สำหรับภูมิภาคเอเชียและออสตราเลเชีย2วาระปี ค.ศ. 2023-2026  ด้วยคะแนนจำนวน 152 เสียง ซึ่งจัดอยู่ในลำดับที่ 4 จาก 13 ประเทศสมาชิกที่ได้รับเลือก (มีประเทศที่สมัคร 16 ประเทศ) เช่น สหรัฐอาหรับเอมิเรตส์ สาธารณรัฐอินเดีย สาธารณรัฐอินโดนิเซีย และสหพันธรัฐมาเลเซีย  ทั้งนี้ ผลการเลือกตั้งตำแหน่งสมาชิก ITU วาระปี ค.ศ. 2023-2026 ของประเทศไทยแสดงให้เห็นว่า ประเทศไทยประสบผลสำเร็จอย่างมากจากการปฏิบัติหน้าที่ที่ผ่านมา ซึ่งเกิดจากการมีส่วนร่วมในสภาบริหารและในการประชุมอื่น ๆ ในกรอบ ITU ตลอดระยะเวลาสี่ปีที่ผ่านมา รวมทั้งการมีส่วนร่วมในกิจกรรมต่าง ๆ ของ ITU ทั้งนี้ จะเป็นการเปิดโอกาสให้ประเทศไทยได้มีส่วนร่วมในการรับทราบและการแสดงความคิดเห็นในประเด็นที่สำคัญต่าง ๆ ที่สภาบริหารพิจารณาในแต่ละปี และยังเปิดโอกาสให้ประเทศไทยได้แสดงบทบาทผู้แทนสมาชิกสภาบริหารและผู้แทนของประเทศสมาชิกในภูมิภาคเอเชียและออสตราเลเชียในเวทีระหว่างประเทศอีกด้วย
                     2. การกล่าวถ้อยแถลงเชิงนโนบาย ประธาน กสทช. (ศาสตราจารย์คลินิก นายแพทย์สรณ บุญใบชัยพฤกษ์) หัวหน้าคณะผู้แทนไทย ได้ร่วมกล่าวถ้อยแถลงวิสัยทัศน์ของประเทศไทยเกี่ยวกับนโยบายส่งเสริมวาระการพัฒนาที่ยั่งยืน ค.ศ. 2030 โดยการพัฒนาโครงสร้างพื้นฐาน เช่น การเพิ่มจำนวนประชากรที่สามารถเข้าถึงโครงสร้างพื้นฐานโทรคมนาคม และโครงการเน็ตประชารัฐ รวมทั้งส่งเสริมด้านสาธารณสุข เช่น บริการการแพทย์ทางไกล ส่งเสริมการใช้ 5G ในโรงพยาบาลศิริราชให้เป็น “Smart Hospital” นอกจากนี้ ประเทศไทยโดยสำนักงาน กสทช. ได้ให้การสนับสนุน ITU มาโดยตลอด และสนับสนุนการย้ายที่ตั้งสำนักงานภูมิภาคเอเชียและแปซิฟิกของ ITU และแสดงเจตจำนงเป็นเจ้าภาพจัดการประชุม WTDC-25 ทั้งนี้ ได้ขอให้ประเทศสมาชิกสนับสนุนประเทศไทยในการลงสมัครรับเลือกตั้งตำแหน่งสภาบริหารของ ITU
                     3. สรุปผลการประชุมฯ และประเด็นที่สำคัญ การประชุม PP-22 ประกอบด้วย การประชุมเต็มคณะ การประชุมย่อย และการประชุมเฉพาะกิจ โดยมีมติที่ประชุมที่สำคัญ ได้แก่ (1) การแก้ไขข้อมติที่ 25 เรื่อง Strengthening the ITU regional presence ซึ่งได้ปรับเนื้อหาให้เป็นปัจจุบันขึ้น เช่น การทบทวนบทบาทของสำนักงานภูมิภาคอย่างน้อยปีละหนึ่งครั้งและการเพิ่มความสนใจให้กลุ่มประเทศด้อยพัฒนาหรือพัฒนาน้อยที่สุด      (2) การแก้ไขข้อมติที่ 71 เรื่อง Strategic plan ซึ่งเป็นข้อมติที่ได้รับการแก้ไขว่าด้วยแผนยุทธศาสตร์ของ ITU ประจำปี ค.ศ. 2024-2027 โดยกำหนดวิสัยทัศน์ พันธกิจ และเป้าหมายสำคัญคือ การส่งเสริมการเข้าถึงบริการโทรคมนาคมที่มีประสิทธิภาพ ปลอดภัย ในราคาที่เหมาะสม และการเปลี่ยนสู่สังคมดิจิทัลอย่างยั่งยืน (3) การแก้ไขข้อมติที่ 77 เรื่อง Scheduling and duration of conferences,forums, assemblies and Council sessions of the Union (2023-2027) ว่าด้วยการกำหนดช่วงระยะเวลาสำหรับการจัดการประชุมต่าง ๆ ของ ITU ระหว่างปี 2023-2027 โดยข้อมติดังกล่าวครอบคลุมถึงการจัดการประชุม WTDC-25 ในปี ค.ศ. 2025 ณ กรุงเทพมหานคร และ (4) การออกข้อมติใหม่ที่ 216 เรื่อง Use of frequency assignments by military radio installations for national defense services ซึ่งเป็นข้อมติว่าด้วยการจัดสรรคลื่นความถี่โดยการใช้งานทางทหารสำหรับกิจการเพื่อความมั่นคงของชาติ
                     4. การลงนามในกรรมสารสุดท้าย [Final Acts of the Plenipotentiary
Conference (Bucharest, 2022)] โดยหัวหน้าคณะผู้แทนหรือผู้ที่ได้รับมอบอำนาจเต็ม (Full Powers)            จากรัฐบาลประเทศต่าง ๆ ที่เข้าร่วมการประชุมฯ ได้ลงนามในกรรมสารสุดท้ายซึ่งรวบรวมข้อตัดสินใจและข้อมติที่แก้ไข รวมทั้งข้อมติใหม่ที่ที่ประชุมได้ให้การรับรอง ทั้งนี้ ประเทศสมาชิกจะถือปฏิบัติตามกรรมสารสุดท้ายที่ได้ลงนามรับรอง
                     5. บทบาทของคณะผู้แทนไทย โดยผู้อำนวยการสำนักการต่างประเทศสำนักงาน กสทช.  (นายนทชาติ จินตกานนท์) รองหัวหน้าคณะผู้แทนไทย ได้กล่าวแสดงความยินดีต่อนาง Doreen Bogdan-Martin จากประเทศสหรัฐอเมริกา ผู้ได้รับเลือกในตำแหน่งเลขาธิการสหภาพโทรคมนาคมระหว่างประเทศ ซึ่งเป็นผู้หญิงคนแรกที่ได้รับเลือกตั้งให้ดำรงตำแหน่งดังกล่าว นอกจากนี้ ได้กล่าวแสดงความยินดีต่อนาย Tomas Lamanauskas จากสาธารณรัฐลิทัวเนียผู้ได้รับเลือกในตำแหน่งรองเลขาธิการ ITU และกล่าวในที่ประชุมเต็มคณะเพื่อแสดงความยินดีกับสาธารณรัฐอินเดียในการรับเป็นเจ้าภาพการประชุม World Telecommunication Standardization Assembly (WTSA) ในปี ค.ศ 2024 รวมทั้งกล่าวในที่ประชุม Working Group of the Plenary เพื่อสนับสนุนการส่งเสริมการเข้าถึงข้อมูลโทรคมนาคมและเทคโนโลยีสารสารสนเทศของกลุ่มคนเปราะบางอย่างเท่าเทียม นอกจากนี้ ยังได้ร่วมกับประเทศต่าง ๆ เช่น ราชอาณาจักรนอร์เวย์ สาธารณรัฐไอซ์แลนด์ลิทัวเนีย ราชอาณาจักรเนเธอร์แลนด์ และประเทศญี่ปุ่น เพื่อสนับสนุนถ้อยคำแถลงของราชอาณาจักรเดนมาร์กในหัวข้อที่เกี่ยวกับการเลือกปฏิบัติและการใช้ภาษาแก่ผู้เข้าร่วมประชุมที่เป็นผู้หญิง โดยได้กล่าวถึงประเด็นการเลือกปฏิบัติต่อผู้เข้าร่วมประชุมที่ยึดจากเพศสภาพหรืออายุนั้นเป็นเรื่องที่ล้าหลังและไม่ควรทำ
                     6. การหารือทวิภาคีระหว่างการประชุม PP-22 โดยหัวหน้าคณะผู้แทนและรองหัวหน้าคณะผู้แทนจากประเทศต่าง ๆ ได้แก่ เครือรัฐบายามาส ลิทัวเนีย สหพันธ์สาธารณรัฐบราซิล ออสเตรเลีย สหพันธรัฐรัสเซีย ราชอาณาจักรโรมาเนีย และราชอาณาจักรซาอุดีอาระเบียได้มีการประชุมหารือทวิภาคีกับหน่วยงานต่าง ๆ ทั้งภาครัฐ หน่วยงานกำกับดูแล และผู้ประกอบการ  เพื่อหารือแนวทางความร่วมมือและสนับสนุนซึ่งกันและกันในการลงคะแนนเสียงในการเลือกตั้งในตำแหน่งต่าง ๆ รวมทั้งตำแหน่งสมาชิก ITU
                     7. การแสดงเจตจำนงเป็นเจ้าภาพจัดการประชุม WTDC-25 รองหัวหน้าคณะผู้แทนไทยได้แสดงเจตจำนงในการเป็นเจ้าภาพจัดการประชุมดังกล่าว  ณ กรุงเทพมหานคร ในปี 2568 ในฐานะประเทศกำลังพัฒนาที่การเชื่อมต่อการเข้าถึง และเป้าหมายการพัฒนาที่ยั่งยืนเป็นนโยบายสำคัญโดยที่ประชุมมีมติเห็นชอบให้ประเทศไทยเป็นเจ้าภาพ WTDC-25 ทั้งนี้ การรับเป็นเจ้าภาพจัดการประชุม WITDC-25 ไม่เพียงแต่เป็นการส่งเสริมภาพลักษณ์ของประเทศไทย ยังเป็นการแสดงศักยภาพของประเทศไทยที่จะรับรองการประชุมสำคัญระดับโลก รวมถึงบุคคลที่เป็นผู้นำสำคัญของโลกในระดับรัฐมนตรีของประเทศต่าง ๆ ซึ่งถือเป็นโอกาสอันดีในการประชาสัมพันธ์ให้ทั่วโลกเห็นว่า ประเทศไทยมีนโยบายในการส่งเสริมและสนับสนุนการลงทุนและการพัฒนาในด้านอุตสาหกรรมโทรคมนาคม นอกจากนี้ การประชุม WTDC-25 เป็นการส่งเสริมให้มีการร่วมมือกันเพื่อการพัฒนาเทคโนโลยีสารสนเทศและดิจิทัล ซึ่งจะส่งผลต่อการพิจารณาการพัฒนาด้านเทคโนโลยีสารสนเทศและการกำหนดนโยบายที่จะนำไปเป็นแนวทางปฏิบัติในอนาคต
_______________
1สภาบริหารของสหภาพโทรคมนาคมระหว่างประเทศ (International Telecommunication Union: ITU)
2ดินแดนที่ประกอบด้วย เครือรัฐออสเตรเลีย ราชอาณาจักรนิวซีแลนค์ และหมู่เกาะใกล้เคียงในมหาสมุทรแปซิฟิก
 
12.  เรื่อง  การของบกลางเพื่อชดเชยการเปลี่ยนแปลงอัตราแลกเปลี่ยนในการชำระค่าหุ้นเพิ่มทุนแบบสามัญและเฉพาะเจาะจงของกลุ่มธนาคารโลก ปี 2561
                    คณะรัฐมนตรีมีมติอนุมัติให้สำนักงานเศรษฐกิจการคลัง กระทรวงการคลัง (กค.) ใช้จ่ายจากงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น จำนวน 200.60 ล้านบาท เพื่อเป็นค่าใช้จ่ายสำหรับการชดเชยการเปลี่ยนแปลงอัตราแลกเปลี่ยนในการชำระค่าหุ้นเพิ่มทุนแบบสามัญและเฉพาะเจาะจงของกลุ่มธนาคารโลก1 ปี 2561 โดยเบิกจ่ายในงบรายจ่ายอื่น ตามที่นายกรัฐมนตรีให้ความเห็นชอบ รวมทั้งมอบหมายให้ กค. และสำนักงบประมาณ (สงป.) ดำเนินการในส่วนที่เกี่ยวข้องต่อไปตามที่กระทรวงการคลัง (กค.) เสนอ
                     สาระสำคัญของเรื่อง
                     1. สืบเนื่องจากคณะรัฐมนตรีได้มีมติ (11 กันยายน 2561) เห็นชอบการซื้อหุ้นเพิ่มทุนแบบสามัญและการซื้อหุ้นเพิ่มทุนแบบเฉพาะเจาะจงของธนาคารระหว่างประเทศเพื่อการบูรณะและวิวัฒนาการ (International Bank for Reconstruction and Development IBRD) และบรรษัทการเงินระหว่างประเทศ (International Finance Corporation: IFC) ในวงเงิน จำนวน 78 ล้านดอลลาร์สหรัฐ ซึ่งในปีงบประมาณ พ.ศ. 2563 – 2565 กระทรวงการคลัง (กค.) ได้ดำเนินการชำระเงินค่าหุ้นเพิ่มทุนของ IBRD และ IFC ดังกล่าวมาแล้ว 3 ครั้ง จำนวน 54.65 ล้านดอลลาร์สหรัฐ และมียอดคงเหลือที่ต้องชำระในปีงบประมาณ พ.ศ. 2566 (งวดสุดท้าย) จำนวน 23.35 ล้านดอลลาร์สหรัฐ อย่างไรก็ตาม กค. คาดว่างบประมาณที่ได้รับจัดสรรในปีงบประมาณ พ.ศ. 2566 จะไม่เพียงพอที่จะชำระเงินค่าหุ้นเพิ่มทุนงวดสุดท้าย เนื่องจากในช่วงปีงบประมาณ พ.ศ. 2563 - 2565 ค่าเงินบาทอ่อนค่ากว่าที่สำนักงบประมาณ (สงป.) ได้ประมาณการไว้ ดังนั้น กค. จึงขอเสนอคณะรัฐมนตรีพิจารณาอนุมัติให้สำนักงานเศรษฐกิจการคลังใช้จ่ายจากงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น จำนวน 200.60 ล้านบาทเพื่อเป็นค่าใช้จ่ายสำหรับการชดเชยการเปลี่ยนแปลงอัตราแลกเปลี่ยนในการชำระค่าหุ้นเพิ่มทุนของ IBRD และ IFC ดังกล่าว โดย สงป. แจ้งว่า นายกรัฐมนตรีได้ให้ความเห็นชอบแล้ว ทั้งนี้ สำนักงานสภาพัฒนาการเศรษฐกิจและสังคมแห่งชาติและธนาคารแห่งประเทศไทยเห็นชอบในหลักการ/ไม่ขัดข้อง
                     2. พระราชกฤษฎีกายุบสภาผู้แทนราษฎร พ.ศ. 2566 มีผลบังคับใช้แล้ว ตั้งแต่วันที่ 20 มีนาคม 2566 เป็นต้นไป และรัฐธรรมนูญแห่งราชอาณาจักรไทย มาตรา 169 (3) บัญญัติให้คณะรัฐมนตรีที่พ้นจากตำแหน่งต้องไม่กระทำการอันมีผลเป็นการอนุมัติให้ใช้จ่ายงบประมาณสำรองจ่ายเพื่อกรณีฉุกเฉินหรือจำเป็น เว้นแต่จะได้รับความเห็นชอบจากคณะกรรมการการเลือกตั้งก่อน ประกอบกับคณะรัฐมนตรีได้มีมติเมื่อวันที่ 21 มีนาคม 2566 (เรื่อง แนวทางปฏิบัติอันเนื่องมาจากการยุบสภาผู้แทนราษฎร) กำหนดแนวทางปฏิบัติและขั้นตอนดำเนินการตามมาตรา 169 (3) ของรัฐธรรมนูญแห่งราชอาณาจักรไทยของสำนักงานคณะกรรมการการเลือกตั้งไว้ว่า การอนุมัติให้ใช้จ่ายงบประมาณสำรองจ่ายเพื่อกรณีฉุกเฉินหรือจำเป็น จะต้องกระทำเท่าที่จำเป็น และต้องได้รับความเห็นชอบจากคณะกรรมการการเลือกตั้งก่อน โดยการดำเนินการดังกล่าวจะกระทำได้เฉพาะที่เกี่ยวกับการปฏิบัติภารกิจของส่วนราชการ รัฐวิสาหกิจ และหน่วยงานของรัฐ ที่มีความจำเป็นต้องใช้งบประมาณ นอกเหนือจากที่ได้รับการจัดสรร หรือที่ได้รับการจัดสรรไปแล้วแต่ไม่เพียงพอ และมีความจำเป็นเร่งด่วนต้องขอใช้งบประมาณรายจ่ายงบกลาง รายการเงินสำรองจ่ายเพื่อกรณีฉุกเฉินหรือจำเป็น ทั้งนี้ ให้หน่วยงานที่เกี่ยวข้องดำเนินการขอความเห็นชอบจากคณะรัฐมนตรีก่อน แล้วจึงเสนอให้คณะกรรมการการเลือกตั้งพิจารณาให้ความเห็นชอบตามบทบัญญัติดังกล่าว
                     3. โดยที่เรื่องนี้มีความจำเป็นเร่งด่วนต้องใช้งบประมาณรายจ่ายงบกลาง รายการเงินสำรองจ่ายเพื่อกรณีฉุกเฉินหรือจำเป็น เนื่องจากงบประมาณที่ได้รับจัดสรรไม่เพียงพอต่อการดำเนินการ ซึ่งระเบียบว่าด้วยการบริหารงบประมาณรายจ่ายงบกลาง รายการเงินสำรองจ่ายเพื่อกรณีฉุกเฉินหรือจำเป็น พ.ศ. 2562 ข้อ 9 (3) กำหนดให้กรณีที่วงเงินเกินกว่า 100 ล้านบาท ให้หน่วยรับงบประมาณนำเรื่องเสนอขออนุมัติต่อคณะรัฐมนตรี จึงเข้าข่ายเรื่องที่ต้องนำเสนอต่อคณะรัฐมนตรีตามมาตรา 4 (1) แห่งพระราชกฤษฎีกาว่าด้วยการเสนอเรื่องและการประชุมคณะรัฐมนตรี พ.ศ. 2548 ประกอบกับเรื่องดังกล่าวจัดอยู่ในด้านการสร้างรายได้และการเพิ่มขีดความสามารถในการแข่งขัน ซึ่งสำนักงานคณะกรรมการกฤษฎีกาเห็นว่า กค. ต้องดำเนินการให้เป็นไปตามมติคณะรัฐมนตรี     เมื่อวันที่ 21 มีนาคม 2566 (เรื่อง แนวทางปฏิบัติอันเนื่องมาจากการยุบสภาผู้แทนราษฎร) ซึ่งกำหนดให้หน่วยงานที่เกี่ยวข้องดำเนินการขอความเห็นชอบจากคณะรัฐมนตรีก่อน แล้วจึงเสนอให้คณะกรรมการการเลือกตั้งพิจารณาให้ความเห็นชอบ ดังนั้น จึงเห็นควรนำเรื่องนี้เสนอคณะรัฐมนตรีพิจารณา ทั้งนี้ หากคณะรัฐมนตรีมีมติอนุมัติในหลักการตามที่ กค. เสนอให้มีผลดำเนินการได้เมื่อคณะกรรมการการเลือกตั้งให้ความเห็นชอบตามบทบัญญัติของรัฐธรรมนูญแห่งราชอาณาจักรไทย มาตรา 169 (3) แล้ว
___________________________
1กลุ่มธนาคารโลก ประกอบด้วย 5 องค์กร ได้แก่ 1) IBRD ทำหน้าที่ให้ความช่วยเหลือทางวิชาการและโครงการเงินกู้แก่กลุ่มประเทศรายได้ป่านกลาง 2) สมาคมพัฒนาการระหว่างประเทศ (International Development Association: IDA) ทำหน้าที่ให้ความช่วยเหลือแก่กลุ่มประเทศพัฒนาน้อยที่สุดผ่านโครงการเงินกู้ที่มีเงื่อนไขผ่อนปรน 3) IFC ทำหน้าที่ให้ความช่วยเหลือทางวิชาการ ให้เงินลงทุน และสร้างตลาดเพื่อพัฒนาภาคเอกชนของประเทศสมาชิก 4) สถาบันค้ำประกันการลงทุนแบบพหุภาคี (The Multilateral Investment Guarantee Agency: MIGA) ทำหน้าที่สนับสนุนการลงทุนต่างประเทศในประเทศที่มีความเสี่ยงโดยการค้ำประกันเงินลงทุน และ 5) ศูนย์ระหว่างประเทศเพื่อระงับข้อพิพาทเกี่ยวกับการลงทุน (International Centre for Settlement of Investment Disputes: ICSID) ทำหน้าที่เจรจา ไกล่เกลี่ย และยุติข้อพิพาทเกี่ยวกับการลงทุน
 
13.  เรื่อง การเสนอรายการมรดกร่วม เคบายา (Kebaya) เป็นรายการตัวแทนมรดกวัฒนธรรมที่จับต้องไม่ได้ของมนุษยชาติต่อยูเนสโก
                     คณะรัฐมนตรีมีมติเห็นชอบเอกสารรายการมรดกร่วม เคบายา (Kebaya) ขึ้นทะเบียนเป็นรายการตัวแทนมรดกวัฒนธรรมที่จับต้องไม่ได้ของมนุษยชาติต่อยูเนสโก [องค์การเพื่อการศึกษา วิทยาศาสตร์ และวัฒนธรรมแห่งสหประชาชาติ (United Nations Educational, Scientific and Cultural Organization: UNESCO)] ร่วมกับสหพันธรัฐมาเลเซีย (มาเลเซีย) เนการาบรูไนดารุสซาลาม (บรูไน) สาธารณรัฐอินโดนีเซีย (อินโดนีเซีย) และสาธารณรัฐสิงคโปร์ (สิงคโปร์) รวมทั้งให้อธิบดีกรมส่งเสริมวัฒนธรรม ในฐานะเลขานุการคณะกรรมการส่งเสริมและรักษามรดกภูมิปัญญาทางวัฒนธรรม เป็นผู้ลงนามในเอกสารนำเสนอรายการมรดกร่วมเคบายา ในฐานะตัวแทนของประเทศไทย เพื่อเสนอขึ้นทะเบียนเป็นรายการตัวแทนมรดกวัฒนธรรมที่จับต้องไม่ได้ของมนุษยชาติต่อยูเนสโกตามที่กระทรวงวัฒนธรรม (วธ.) เสนอ
                     สาระสำคัญของเรื่อง
                     กระทรวงวัฒนธรรมได้เสนอคณะรัฐมนตรีพิจารณาให้ความเห็นชอบเอกสารรายการมรดกร่วม เคบายา (Kebaya) ขึ้นทะเบียนเป็นรายการตัวแทนมรดกวัฒนธรรมที่จับต้องไม่ได้ของมนุษยชาติต่อองค์การเพื่อการศึกษา วิทยาศาสตร์ และวัฒนธรรมแห่งสหประชาชาติ (ยูเนสโก) ร่วมกับสหพันธรัฐมาเลเซีย เนการาบรูไนดารุสซาลาม สาธารณรัฐอินโดนีเซีย และสาธารณรัฐสิงคโปร์ ซึ่งเอกสารดังกล่าวได้ผ่านความเห็นชอบจากคณะกรรมการส่งเสริมและรักษามรดกภูมิปัญญาทางวัฒนธรรมแล้ว เมื่อวันที่ 16 ธันวาคม 2565 โดยเอกสารดังกล่าวมีสาระสำคัญครอบคลุมประเด็นต่าง ๆ เช่น
                     1. ชื่อเรื่องที่นำเสนอ เคบายา: ความรู้ ทักษะ ประเพณีและการปฏิบัติ  (Kebaya: Knowledge, Skills, Tradition and Practices)
                     2. หลักเกณฑ์การพิจารณา
                               1) ความสอดคล้องกับลักษณะของมรดกภูมิปัญญาทางวัฒนธรรมที่จับต้องไม่ได้
                                         - เคบายาเป็นชุดที่สวมใส่ในชีวิตประจำวันและในโอกาสสำคัญต่าง ๆ แสดงถึงวิธีการแต่งตัวที่สง่างามและภูมิฐาน ซึ่งพัฒนาไปตามกาลเวลาพร้อมกับวิถีชีวิตของผู้หญิงเอเชียตะวันออกเฉียงใต้ เป็นเครื่องแต่งกายที่สะท้อนถึงรากเหง้าทางประวัติศาสตร์ที่มีการผสมผสานวัฒนธรรมหลากหลาย โดยสามารถอยู่รวมกันอย่างกลมกลืนจนเป็นเอกลักษณ์ของวัฒนธรรมในภูมิภาคเอเชียตะวันออกเฉียงใต้
                                         - การทำเคบายาต้องใช้ทักษะและความรู้เฉพาะด้าน เช่น การออกแบบ การเลือกและการตัดผ้าและส่วนประกอบ การตัดเย็บ การปักแบบต่าง ๆ ตามเนื้อผ้า ทักษะและความรู้เหล่านี้ได้รับการถ่ายทอดต่อกันมาจากบุคคลในครอบครัว
                               2) ส่งเสริมการเป็นที่รู้จักและการตระหนักถึงความสำคัญของมรดกวัฒนธรรมที่จับต้องไม่ได้ และจะมีส่วนช่วยสำหรับการส่งเสริมการเจรจาที่สะท้อนถึงความหลากหลายทางวัฒนธรรมในระดับโลก และแสดงถึงความคิดสร้างสรรค์ของมนุษย์: จะช่วยสร้างความตระหนักรับรู้และความชื่นชมและภาคภูมิใจของคนไทยและเล็งเห็นคุณค่าความสำคัญของมรดกวัฒนธรรมที่มีร่วมกันในประเทศแถบภูมิภาคเอเชียตะวันออกเฉียงใต้ ได้แก่ ประเทศมาเลเซีย ประเทศบรูไน ประเทศอินโดนีเซีย และประเทศสิงคโปร์ นอกจากนี้ยังช่วยกระตุ้นให้เกิดการแลกเปลี่ยนเรียนรู้และช่วยสร้างแรงบันดาลใจให้กับชุมชนในการคิดค้นและแลกเปลี่ยนข้อมูลความคิดเห็นระหว่างกัน สะท้อนถึงการอยู่ร่วมกันในความหลากหลายทางวัฒนธรรมในระดับประเทศและแสดงถึงการสร้างสรรค์ร่วมกันของมนุษยชาติ
                     ทั้งนี้ ที่ผ่านมาประเทศไทยได้เคยเสนอรายการตัวแทนมรดกวัฒนธรรมที่จับต้องไม่ได้ของมนุษยชาติของประเทศไทยแล้ว จำนวน 6 รายการ โดยได้รับการประกาศให้ขึ้นทะเบียนแล้ว 3 รายการ คือ โขน นวดไทย และโนรา ส่วนอีก 3 รายการ คือ สงกรานต์ในประเทศไทย ต้มยำกุ้ง และผ้าขาวม้าอยู่ระหว่างกระบวนการพิจารณาของยูเนสโก ประกอบกับสำนักงานคณะกรรมการกฤษฎีกาพิจารณาแล้วเห็นว่า เป็นการปฏิบัติตามขั้นตอนการเสนอรายการตัวแทนมรดกทางวัฒนธรรมที่จับต้องไมได้ของมนุษยชาติ ซึ่งเป็นพันธกรณีที่มีอยู่แล้ว จึงไม่มีประเด็นที่ต้องพิจารณาเกี่ยวกับหนังสือสัญญาตามมาตรา 178 ของรัฐธรรมนูญแห่งราชอาณาจักรไทย และไม่มีผลเป็นการสร้างความผูกพันต่อคณะรัฐมนตรีชุดต่อไป อันเป็นข้อห้ามตามมาตรา 169 (1) ของรัฐธรรมนูญแห่งราชอาณาจักรไทย และสามารถเสนอคณะรัฐมนตรีเพื่อพิจารณาได้
 
14.  เรื่อง การจัดทำร่างบันทึกความเข้าใจว่าด้วยความร่วมมือทางวัฒนธรรมระหว่างกระทรวงวัฒนธรรมแห่งราชอาณาจักรไทยและกระทรวงวัฒนธรรมแห่งสหพันธรัฐรัสเซีย
                     คณะรัฐมนตรีมีมติเห็นชอบต่อการจัดทำร่างบันทึกความเข้าใจว่าด้วยความร่วมมือทางวัฒนธรรมระหว่างกระทรวงวัฒนธรรมแห่งราชอาณาจักรไทยและกระทรวงวัฒนธรรมแห่งสหพันธรัฐรัสเซีย (ร่างบันทึกความเข้าใจฯ) รวมทั้งอนุมัติให้รัฐมนตรีว่าการกระทรวงวัฒนธรรมเป็นผู้ลงนามฝ่ายไทยในร่างบันทึกความเข้าใจฯ ทั้งนี้ หากมีการปรับเปลี่ยนถ้อยคำของร่างบันทึกความเข้าใจฯ ที่ไม่ส่งผลกระทบต่อสาระสำคัญหรือที่ไม่ขัดต่อผลประโยชน์ของประเทศไทย ให้กระทรวงวัฒนธรรม (วธ.) สามารถดำเนินการได้ โดยไม่ต้องเสนอต่อคณะรัฐมนตรีพิจารณาอีกครั้งตามที่กระทรวงวัฒนธรรม (วธ.) เสนอ
                     สาระสำคัญของเรื่อง
                     กระทรวงวัฒนธรรม (วธ.) นำเสนอคณะรัฐมนตรีพิจารณามเห็นชอบต่อการจัดทำร่างบันทึกความเข้าใจว่าด้วยความร่วมมือทางวัฒนธรรมระหว่างกระทรวงวัฒนธรรมแห่งราชอาณาจักรไทยและกระทรวงวัฒนธรรมแห่งสหพันธรัฐรัสเซีย และขออนุมัติให้รัฐมนตรีว่าการกระทรวงวัฒนธรรมเป็นผู้ลงนามฝ่ายไทยในร่างบันทึกความเข้าใจดังกล่าว (เป็นฉบับที่ 4) เพื่อส่งเสริมให้เกิดการแลกเปลี่ยนทางวัฒนธรรมในด้านต่าง ๆ ระหว่างกันอย่างต่อเนื่อง โดยสาระสำคัญของร่างบันทึกความเข้าใจฯ มีเนื้อหาหลักสอดคล้องกับพิธีสารและบันทึกความเข้าใจในด้านวัฒนธรรมที่สิ้นสุดลงแล้ว โดยมุ่งส่งเสริมการแลกเปลี่ยนระหว่างกันทั้งในด้านศิลปะ ภาษา วรรณกรรม ตลอดจนความร่วมมือด้านพิพิธภัณฑ์ การสงวนรักษามรดกทางวัฒนธรรม รวมทั้งส่งเสริมความร่วมมือด้านใหม่ ๆ เช่น ด้านภาพยนตร์ การส่งผู้เชี่ยวชาญด้านดนตรี การละคร และทัศนศิลป์ การผลิตผลงานศิลปะร่วมกันเพื่อส่งเสริมการเรียนรู้ประวัติศาสตร์ซึ่งกันและกัน เป็นต้น ตลอดจนการเข้าร่วมงานและกิจกรรมทางวัฒนธรรมของแต่ละฝ่าย รวมทั้งการจัดงานวัฒนธรรมรัสเซียในประเทศไทยและงานวัฒนธรรมไทยในสหพันธรัฐรัสเซีย ทั้งนี้ ที่ผ่านมาทั้งสองฝ่ายได้มีการดำเนินการร่วมกัน ดังนี้ 1) พิธีสารฯ ฉบับที่ 1 (ปี 2547 - 2549) 2) พิธีสารฯ ฉบับที่ 2 (ปี 2552 – 2554) และ        3) บันทึกความเข้าใจฯ ฉบับที่ 3 (ปี 2558 - 2560)
 
15. เรื่อง รายงานสรุปผลการเข้าร่วมการประชุมใหญ่คณะกรรมการนโยบายด้านกฎหมาย (Regulatory Policy Committee - RPC) ครั้งที่ 27 ขององค์การเพื่อความร่วมมือทางเศรษฐกิจและการพัฒนา (OECD) และการดำเนินการที่เกี่ยวข้อง
                     คณะรัฐมนตรีรับทราบตามที่สำนักงานคณะกรรมการกฤษฎีกา (สคก.) เสนอ รายงานสรุปผลการเข้าร่วมการประชุมใหญ่คณะกรรมการนโยบายด้านกฎหมาย (Regulatory Policy Committee - RPC) ครั้งที่ 27 ขององค์การเพื่อความร่วมมือทางเศรษฐกิจและการพัฒนา (OECD) และการดำเนินการที่เกี่ยวข้อง ซึ่งคณะรัฐมนตรีมีมติ (18 มกราคม 2565) เห็นชอบให้ประเทศไทย โดย สคก. เข้าร่วมเป็นสมาชิกของคณะกรรมการ RPC ดังกล่าว และที่ประชุม RPC ได้มีมติรับประเทศไทยเข้าร่วมเป็นสมาชิกของ RPC ตั้งแต่ปี 2566 เป็นต้นไป
                     OECD ได้จัดให้มีการประชุมใหญ่ RPC ครั้งที่ 27 (The 27th Meeting of the Regulatory Policy Committee) ระหว่างวันที่ 4 - 6 ธันวาคม 2565 ณ สำนักงานใหญ่ OECD กรุงปารีส ประเทศฝรั่งเศส ซึ่ง สคก. ได้เข้าร่วมประชุมใหญ่ดังกล่าวในฐานะสมาชิก รวมทั้งได้มีการหารือระดับทวิภาคีกับเจ้าหน้าที่ของ OECD เพื่อขับเคลื่อนโครงการความร่วมมือระหว่าง สคก. กับ OECD ในระยะต่อไป โดย สคก. ได้รายงานสรุปผลการเข้าร่วมการประชุมดังกล่าว ดังนี้
                     1. สรุปผลการประชุมใหญ่คณะกรรมการนโยบายด้านกฎหมาย (Regulatory Policy Committee - RPC) ครั้งที่ 27 ซึ่งมีหัวข้อการประชุม 3 หัวข้อ ได้แก่
                               1.1 การออกกฎหมายเพื่อผลลัพธ์ที่ดี (Regulating for Results) โดยที่ประชุมได้อภิปรายถึงความสำคัญของกฎหมายว่าเป็นเครื่องมือที่จะช่วยให้รัฐสามารถบรรลุวัตถุประสงค์ของนโยบายที่สำคัญ และมีการเปิดโอกาสให้ผู้เข้าร่วมอภิปรายว่ารัฐบาลจะสามารถรับประกันว่ากฎระเบียบจะถูกใช้เพื่อเป็นเครื่องมือในการขับเคลื่อนนโยบายสำคัญ เช่น การรับมือกับการเปลี่ยนแปลงสภาพภูมิอากาศ การคุ้มครองสุขภาพและความปลอดภัยของประชาชน และการพัฒนาที่เกิดจากการเปลี่ยนแปลงของเทคโนโลยีอย่างไร โดยในหัวข้อนี้ที่ประชุมได้มีประเด็นอภิปราย 4 ประเด็น คือ
                                         1) การพิจารณาว่ากฎระเบียบเป็นทรัพย์สิน (Regulations as assets) โดยในปัจจุบันกฎระเบียบต่าง  ต้องมีการปรับเปลี่ยนให้เข้ากับความท้าทายใหม่ ๆ ที่เกิดขึ้นและจะเกิดขึ้น เพื่อให้ยังสามารถคงสถานะความเป็นทรัพย์สินและเป็นประโยชน์ต่อรัฐได้ต่อไปรัฐจึงจำเป็นต้องคำนึงถึงกฎระเบียบทั้งระบบมากกว่าการศึกษาหรือประเมินกฎระเบียบเรื่องใดเรื่องหนึ่ง และรัฐต้องดูแลการใช้บังคับกฎระเบียบระบบอย่างเหมาะสมเพื่อให้ได้ผลลัพธ์ตามที่ต้องการ ทั้งนี้ การประเมินคุณค่าของกฎระเบียบว่ากฎระเบียบนั้นเป็นทรัพย์สินหรือมีประโยชน์ต่อรัฐและสังคมในวงกว้างหรือไม่จะต้องมีการใช้ข้อมูลสถิติต่าง ๆ มาใช้ประกอบการประเมินอย่างกว้างขวางว่ารัฐควรออกกฎระเบียบเพื่อแทรกแซงสิทธิเสรีภาพของประชาชนมากน้อยเพียงใด และควรดำเนินการอย่างไร ทั้งนี้ ในการดำเนินการรัฐบาลคาดหวังให้หน่วยงานกำกับดูแลเผยแพร่ (1) ข้อมูลบนเว็บไซต์ของตนเกี่ยวกับลักษณะขอบเขต และวัตถุประสงค์ของกฎระเบียบที่รับผิดชอบหรือมีส่วนรับผิดชอบ (2) การทบทวนในปัจจุบันหรือล่าสุดของกฎระเบียบและระบบการกำกับดูแลเหล่านั้น รวมทั้งผลจากการประเมินนั้นและ (3) ส่งต่อแผนสำหรับการปรับปรุงกฎหมายหรือการปฏิบัติงานที่ได้รับไปยังผู้รับผิดชอบ
                                         2) ความเชื่อมั่นในกฎระเบียบและหน่วยงานกำกับดูแล (Trust in regulation and regulators) โดยได้มีการนำเสนอรายงานผลสำรวจของ OECD เรื่อง การสร้างความไว้วางใจเพื่อเสริมสร้างประชาธิปไตย (OECD (2022), Building Trust to Reinforce Democracy: Main Findings from the 2021 OECD Survey on Drivers of Trust in Public Institutions) ซึ่งผลสำรวจในปี 2564 แสดงให้เห็นว่า จำนวนผู้ที่เชื่อใจและไม่เชื่อใจรัฐบาลของประเทศตนมีจำนวนเท่า ๆ กัน ทั้งนี้ ผู้ตอบแบบสอบถามค่อนข้างมีความมั่นใจในความน่าเชื่อถือของรัฐบาลของตนในการให้บริการและเตรียมพร้อมสำหรับวิกฤตการณ์ในอนาคต แต่รัฐบาลยังคงไม่สามารถตอบสนองอย่างเพียงพอต่อข้อเสนอแนะที่ได้รับจากสาธารณะ และคนส่วนใหญ่เห็นว่ายังไม่ได้รับโอกาสในการเป็นตัวแทนและการมีส่วนร่วมการตัดสินใจเกี่ยวกับกฎระเบียบมากเท่าที่ควร ซึ่งที่ประชุมได้อภิปรายถึงวิธีการสร้างความเชื่อมั่นว่ารัฐที่นำความคิดเห็นที่ได้รับจากประชาชนไปดำเนินการต่อจะได้รับความเชื่อมั่นมากขึ้น หรืออย่างน้อยต้องสื่อสารให้ประชาชนเข้าใจว่ารัฐได้รับฟังประชาชนแล้วและอธิบายว่ามีการนำความคิดเห็นนั้นไปใช้หรือไม่อย่างไร และเพราะเหตุใด รวมทั้งแสดงให้เห็นผลงานที่เกิดขึ้นจากการนำความคิดเห็นของประชาชนไปแก้ปัญหา อย่างไรก็ดี รัฐไม่ควรรับฟังความคิดเห็นจากประชาชนมากจนเกินความจำเป็นเนื่องจากประชาชนจะเกิดความเหนื่อยหน่ายเมื่อแสดงความคิดเห็นไปหลายครั้งแล้วแต่ยังไม่เห็นผลลัพธ์ของการมีส่วนร่วมนั้นอย่างเป็นรูปธรรม
                               3) การกำกับดูแลเพื่อผลลัพธ์ (Regulating for outcomes) ซึ่งกฎระเบียบและกระบวนการกำกับดูแลควรได้รับการออกแบบโดยคำนึงถึงการบรรลุผลลัพธ์ที่มีประสิทธิภาพสำหรับสังคม พลเมือง สิ่งแวดล้อม ฯลฯ ในกรณีของการออกกฎระเบียบซึ่งเป็นไปเพื่อกำกับดูแลเรื่องที่เป็นความท้าทายใหม่หรือเพื่อรองรับเทคโนโลยีที่เปลี่ยนแปลงไปนั้น รัฐต้องให้ความสำคัญกับการพิจารณาอย่างเป็นระบบถึงความเสี่ยงต่าง ๆ ที่อาจเกิดขึ้น ทั้งความเสี่ยงด้านความปลอดภัยในระยะสั้นและระยะยาวโดยต้องพิจารณาด้วยว่าการออกกฎระเบียบอย่างรวดเร็วหรือการรีรอไม่ออกกฎระเบียบในเรื่องนั้นอาจส่งผลเสียได้ จึงควรต้องมีการหาจุดสมดุลและออกกฎระเบียบที่ยืดหยุ่น รวมทั้งรับฟังความคิดเห็นเพื่อออกกฎระเบียบที่ชัดเจน เป็นประโยชน์ และไม่สร้างภาระให้แก่ผู้ประกอบการหรือผู้ได้รับผลกระทบอื่นมากจนเกินควร และพยายามรวบรวมและใช้ประโยชน์จากข้อมูลสถิติต่าง ๆ ให้มากที่สุด
                               4) การกำกับดูแลเพื่ออนาคต (Regulating for the future) โดยปัจจุบันมีฉันทามติระหว่างประเทศเพิ่มมากขึ้นเกี่ยวกับความจำเป็นที่รัฐบาลจะต้องปรับแนวปฏิบัติด้านกฎระเบียบหากรัฐต้องดำเนินการตามนโยบายที่มีความสำคัญ เช่น การต่อสู้กับการเปลี่ยนแปลงสภาพภูมิอากาศและการส่งเสริมนวัตกรรมที่มีมนุษย์เป็นศูนย์กลางและเคารพสิทธิขั้นพื้นฐาน ซึ่งผู้เข้าร่วมประชุมได้นำเสนอประสบการณ์และข้อแนะนำในเรื่องต่าง ๆ ที่รัฐบาลสามารถดำเนินการเพื่อนำมาซึ่งรูปแบบการกำกับดูแลที่ปรับเปลี่ยนได้ และมีการประสานงานที่ดีขึ้น เช่น (1) กรอบการดำเนินการเพื่อรองรับเทคโนโลยีที่เกิดขึ้นใหม่ ซึ่ง OECD อยู่ระหว่างการจัดทำรายงานเพื่อกำหนดกรอบการกำกับดูแลในเรื่องดังกล่าว (OECD STI Outlook 2023: emerging technology governance framework) และ (2) การกำกับดูแลด้านสิ่งแวดล้อมที่รัฐต้องดำเนินการประเมินกฎระเบียบและปรับปรุงการกำกับดูแลอย่างต่อเนื่องและรวดเร็วเพื่อรองรับความเปลี่ยนแปลงที่เกิดขึ้น ซึ่งปัญหาที่เกิดขึ้นในปัจจุบัน คือ สิ่งแวดล้อมเป็นปัญหาระดับนานาชาติ แต่การดำเนินการด้านกฎระเบียบภายในของแต่ละประเทศยังคงขาดการเชื่อมต่อกัน
                               1.2 ความท้าทายในการส่งเสริมนโยบายการกำกับดูแลในระดับต่าง ๆ ของรัฐ (The challenge of fostering regulatory policy across levels of governments) โดยได้มีการนำเสนอประสบการณ์ระดับชาติในการประยุกต์ใช้แนวปฏิบัติของ OECD และร่วมกันหารือเกี่ยวกับ (1) ความท้าทายของรัฐว่ามีทางเลือกอะไรบ้างเพื่อส่งเสริมความสอดคล้องกันของกฎระเบียบในระดับต่าง ๆและลดความซ้ำซ้อนของกฎระเบียบของรัฐบาล (2) กลยุทธ์ เครื่องมือ แนวปฏิบัติที่ดี และบทเรียนที่จะช่วยรัฐบาลกลางและรัฐบาลท้องถิ่นในการออกแบบ และใช้นโยบายที่มีประสิทธิภาพเพื่อส่งเสริมคุณภาพการกำกับดูแลในระดับภูมิภาคและระดับท้องถิ่น (3) แบบของการจัดการด้านธรรมาภิบาลที่เหมาะสมที่สุดสำหรับหน่วยงานกำกับดูแลในระดับภูมิภาคและระดับท้องถิ่น และ (4) ปัญหาด้านข้อจำกัดในแง่ของทรัพยากร บุคลากร การเงิน และทางเทคนิค ที่รัฐบาลระดับท้องถิ่นต้องเผชิญเมื่อดำเนินการตามแนวทางปฏิบัติด้านกฎระเบียบที่ดี
                               1.3 ความคืบหน้าการดำเนินโครงการต่าง ๆ ของ OECD โดยผู้รับผิดชอบโครงการต่าง ๆ ได้รายงานความคืบหน้าของโครงการต่อที่ประชุม
                     2. สรุปผลการหารือระดับทวิภาคีกับเจ้าหน้าที่ของ OECD เพื่อขับเคลื่อนโครงการความร่วมมือระหว่างสำนักงานคณะกรรมการกฤษฎีกากับ OECD ซึ่งสามารถสรุปได้ ดังนี้
                               2.1 วัตถุประสงค์ โดย สคก. จำเป็นต้องเร่งดำเนินการด้านการพัฒนากฎหมายอย่างต่อเนื่องทั้งในระยะสั้น ระยะกลาง และระยะยาว เพื่อให้การพัฒนาระบบกฎหมายของประเทศไทยส่งผลให้ประชาชนมีคุณภาพชีวิตที่ดีขึ้นอย่างเป็นรูปธรรมและยั่งยืน สคก. จึงหารือกับเจ้าหน้าที่ OECDเพื่อกำหนดรายละเอียดของโครงการความร่วมมือร่วมกัน                                     
                               2.2 รายละเอียดของโครงการความร่วมมือ
                                         1) โครงการที่จะเป็นประโยชน์ต่อประเทศไทย โดยมีโครงการ 3 ประเภท ที่น่าจะมีความสำคัญสำหรับประเทศไทย (1) จัดทำหรือปรับปรุงคู่มือการดำเนินการตามคำแนะนำของ OECD รวมทั้งจัดกิจกรรมเพื่อพัฒนาศักยภาพให้แก่เจ้าหน้าที่ที่เกี่ยวข้อง (2) ดำเนินการประเมินผลของการนำคำแนะนำจากโครงการ Country Programme ไปใช้บังคับรวมถึงแสวงหาแนวทางเพื่อแก้ไขปัญหาที่เกิดขึ้น และ (3) ต่อยอดจากโครงการแรกด้วยการประเมินและพัฒนาองค์ประกอบอื่น ๆ ของการมีกฎระเบียบที่ดีขึ้น เช่น การตราและบังคับใช้กฎหมายและกระบวนการตรากฎหมาย และจากการประชุมร่วมกันได้ข้อสรุปว่า สคก. ควรดำเนินโครงการเหล่านี้ในลักษณะของแผนงานความร่วมมือระยะยาว โดยในลำดับแรก (ปีงบประมาณ 2566) สคก. ควรเลือกดำเนินโครงการตาม (1) ก่อนเป็นลำดับแรก
                                         2) แนวทางการดำเนินโครงการ โดยโครงการความร่วมมือระหว่าง สคก. กับ OECD ในปีงบประมาณ 2566 มุ่งเน้นไปที่การออกแบบแนวทางการจัดลำดับความสำคัญเพื่อรองรับการดำเนินการวิเคราะห์ผลกระทบของร่างกฎหมาย (RIA) และการประเมินผลสัมฤทธิ์ของกฎหมายของประเทศไทยให้เหมาะสมกับกฎหมายแต่ละฉบับหรือแต่ละประเทศ โดยหวังว่าคู่มือการจัดลำดับความสำคัญของกฎหมายจะสามารถทำให้ประเทศไทยบริหารจัดการทรัพยากรของรัฐที่มีอยู่อย่างจำกัดได้อย่างมีประสิทธิภาพมากที่สุด โดยดำเนินการตามลำดับ (1) จัดทำคู่มือการจัดลำดับความสำคัญของกฎหมายเพื่อรองรับการดำเนินการวิเคราะห์ผลกระทบของร่างกฎหมาย (RIA) และการประเมินผลสัมฤทธิ์ของประเทศไทย (2) จัดกิจกรรมเพื่อพัฒนาศักยภาพให้แก่เจ้าหน้าที่ที่เกี่ยวข้อง และ (3) ทดลองใช้บังคับคู่มือดังกล่าวร่วมกับหน่วยงานนำร่องที่มีศักยภาพ 
                                         3) งบประมาณที่ต้องใช้ โดยเจ้าหน้าที่ของ OECD ประเมินว่า สคก. จะต้องใช้งบประมาณในการดำเนินโครงการนี้ 249,644 ยูโร (ประมาณ 9 ล้านบาท) ต้องสนับสนุนเงินสมทบให้แก่ OECD เพื่อดำเนินการจัดทำคู่มือการจัดลำดับความสำคัญและค่าใช้จ่ายที่เกี่ยวข้องกับภารกิจและการเดินทางของเจ้าหน้าที่และผู้เชี่ยวชาญจาก OECD (ที่พัก ค่าเดินทาง ฯลฯ) และค่าใช้จ่ายในการบริหารงาน ทั้งนี้ งบประมาณไม่รวมค่าใช้จ่ายของที่เกี่ยวข้องกับการจัดประชุมในประเทศ เช่น ค่าใช้จ่ายที่เกี่ยวข้องกับสถานที่ โดยจะใช้งบประมาณเป็นค่าใช้จ่ายระหว่างวันที่ 31 มกราคม 2566 ถึงวันที่ 31 พฤษภาคม 2567 ซึ่ง สคก. ได้รับอนุมัติงบประมาณประจำปี พ.ศ. 2566 สำหรับโครงการพัฒนาคุณภาพของระบบกฎหมายของประเทศตามข้อกำหนดว่าด้วยแนวทางในการออกกฎหมาย หรือRecommentation of the Council on Regulatory Policy and Governance 2021 เป็นจำนวนเงินทั้งสิ้น 11,946,800 บาทถ้วน โดยมีรายละเอียดการจัดสรรงบประมาณ ดังนี้



รายการ
จำนวนเงิน (บาท)


1. โครงการเพิ่มพูนทักษะการทำงานของเจ้าหน้าที่ สคก. ที่สำนักงานใหญ่ของ OECD ประเทศฝรั่งเศส
1,444,000


2. โครงการความร่วมมือระหว่าง สคก. กับ OECD
			          2.1 ส่วนของการให้เงินสนับสนุนสมทบแก่ OECD
			          2.2 ส่วนของการสำรองเงิน (เพื่อใช้จ่ายเกี่ยวกับการจัดประชุมในประเทศและการดำเนินการอื่น ๆ)
10,502,800
			ประมาณ 9,000,000
			ประมาณ 1,500,000



 




แต่งตั้ง



16. เรื่อง แต่งตั้งกรรมการผู้ทรงคุณวุฒิในคณะกรรมการการอาชีวศึกษา 
                     คณะรัฐมนตรีมีมติอนุมัติตามที่รัฐมนตรีว่าการกระทรวงศึกษาธิการเสนอแต่งตั้ง นายชาญเวช      บุญประเดิม เป็นกรรมการผู้ทรงคุณวุฒิ (ด้านเกษตรและประมง) ในคณะกรรมการการอาชีวศึกษา แทน นายนิยม ไวยรัชพานิช กรรมการผู้ทรงคุณวุฒิเดิมที่พ้นจากตำแหน่งก่อนวาระเนื่องจากได้ถึงแก่กรรม เมื่อวันที่ 11 มกราคม 2565 โดยให้มีผลตั้งแต่วันที่ 11 เมษายน 2566 เป็นต้นไป และผู้ได้รับแต่งตั้งแทนนี้อยู่ในตำแหน่งเท่ากับวาระที่เหลืออยู่ของผู้ซึ่งตนแทน
                     ทั้งนี้ ในครั้งต่อ ๆ ไป ให้กระทรวงศึกษาธิการดำเนินการแต่งตั้งกรรมการผู้ทรงคุณวุฒิในคณะกรรมการการอาชีวศึกษาให้เป็นไปตามกรอบระยะเวลาที่กฎหมายกำหนดไว้อย่างเคร่งครัดด้วย ตามนัยมติคณะรัฐมนตรีเมื่อวันที่ 23 กุมภาพันธ์ 2559 (เรื่อง การดำเนินการแต่งตั้งกรรมการในคณะกรรมการต่าง ๆ ตามที่กฎหมายบัญญัติให้เป็นไปตามกรอบระยะเวลาตามกฎหมาย)"
สรุปข่าวการประชุม ครม.,https://www.thaigov.go.th/news/contents/details/66983,วันอังคารที่ 4 เมษายน 2566,04/04/2566,สรุปข่าวการประชุมคณะรัฐมนตรี วันที่ 4 เมษายน 2566,พลเอก ประยุทธ์  จันทร์โอชา นายกรัฐมนตรี  เป็นประธานการประชุมคณะรัฐมนตรี ณ ตึกสันติไมตรี (หลังนอก) ทำเนียบรัฐบาล,"http://www.thaigov.go.th
(โปรดตรวจสอบมติคณะรัฐมนตรีที่เป็นทางการจากสำนักเลขาธิการคณะรัฐมนตรีอีกครั้ง)
 
                วันนี้ (4 เมษายน 2566)  เวลา 14.00 น. พลเอก ประยุทธ์  จันทร์โอชา นายกรัฐมนตรี  เป็นประธานการประชุมคณะรัฐมนตรี ณ ตึกสันติไมตรี (หลังนอก) ทำเนียบรัฐบาล ซึ่งสรุปสาระสำคัญดังนี้
 



กฎหมาย



                1.     เรื่อง ร่างประกาศกระทรวงมหาดไทย เรื่อง การให้ใช้บังคับผังเมืองรวมชุมชนบางสะพาน จังหวัดประจวบคีรีขันธ์ พ.ศ. ....
                 



เศรษฐกิจ-สังคม



                2.     เรื่อง ภาวะสังคมไทยไตรมาสสี่และภาพรวม ปี 2565
                3.     เรื่อง การยกเว้นค่าผ่านทางพิเศษตามประกาศกระทรวงคมนาคมกำหนดอัตราค่าผ่านทางพิเศษของทางพิเศษบูรพาวิถี และทางพิเศษกาญจนาภิเษก (บางพลี-สุขสวัสดิ์) ในช่วงเทศกาลสงกรานต์ พ.ศ. 2566
                4.     เรื่อง ผลการสำรวจความคิดเห็นของประชาชนต่อการบริหารงานของรัฐบาล พ.ศ. 2566 (ครบ 3 ปี 6 เดือน)
                5.     เรื่อง สรุปรายงานการติดตามการดำเนินงานตามนโยบายรัฐบาลและข้อสั่งการนายกรัฐมนตรี ครั้งที่ 22 (ระหว่างวันที่ 1 มกราคม 2564 - 31 มกราคม 2566)
                6.     เรื่อง นโยบายและแนวทางในการพัฒนาการสหกรณ์ ระยะ 5 ปี (พ.ศ. 2566 - 2570)
       



ต่างประเทศ



                7.     เรื่อง สรุปผลการประชุมคณะกรรมการว่าด้วยสิ่งแวดล้อมและการพัฒนาสมัยที่ 7 (CED 7) ระดับรัฐมนตรี
                 8.     เรื่อง ร่างบันทึกความเข้าใจว่าด้วยความร่วมมือระหว่างสำนักงานคณะกรรมการนโยบายเขตพัฒนาพิเศษภาคตะวันออกและสำนักงานส่งเสริมการค้าและและการลงทุนแห่งสาธารณรัฐเกาหลีฉบับใหม่
                9.     เรื่อง ร่างเอกสารผลลัพธ์การประชุมระดับรัฐมนตรีอาเซียนว่าด้วยเรื่องการเร่งรัดการขับเคลื่อนเพื่อให้บรรลุเป้าหมายการพัฒนาที่ยั่งยืน ครั้งที่ 2
                10.  เรื่อง การขอความเห็นชอบต่อร่างปฏิญญาเวียงจันทน์ ค.ศ. 2023
               



แต่งตั้ง



                11.   เรื่อง การแต่งตั้งกรรมการผู้ทรงคุณวุฒิในคณะกรรมการการจัดการเรื่องราวร้องทุกข์
       
****************************
 
 



กฎหมาย



1. เรื่อง ร่างประกาศกระทรวงมหาดไทย เรื่อง การให้ใช้บังคับผังเมืองรวมชุมชนบางสะพาน จังหวัดประจวบคีรีขันธ์ พ.ศ. ....
              คณะรัฐมนตรีมีมติเห็นชอบร่างประกาศกระทรวงมหาดไทยเรื่อง การให้ใช้บังคับผังเมืองรวมชุมชนบางสะพาน จังหวัดประจวบคีรีขันธ์ พ.ศ. .... ตามที่กระทรวงมหาดไทยเสนอ และให้ดำเนินการต่อไปได้ และให้กระทรวงมหาดไทยรับความเห็นของกระทรวงคมนาคม กระทรวงทรัพยากรธรรมชาติและสิ่งแวดล้อม กระทรวงสาธารณสุข และสำนักงานสภาพัฒนาการเศรษฐกิจและสังคมแห่งชาติไปพิจารณาดำเนินการต่อไปด้วย
                ทั้งนี้ ร่างประกาศกระทรวงมหาดไทย ตามที่กระทรวงมหาดไทยเสนอเป็นการกำหนดให้ใช้บังคับผังเมืองรวม ในท้องที่ตำบลร่อนทอง ตำบลกำเนิดนพคุณ ตำบลแม่รำพึง และตำบลพงศ์ประศาสน์ อำเภอบางสะพาน จังหวัดประจวบคีรีขันธ์ เพื่อใช้เป็นแนวทางในการพัฒนา และการดำรงรักษาเมืองและบริเวณที่เกี่ยวข้องหรือชนบทในด้านการใช้ประโยชน์ในทรัพย์สิน การคมนาคมและการขนส่ง การสาธารณูปโภค บริการสาธาณะ และสภาพแวดล้อมให้สอดคล้องกับการพัฒนาระบบเศรษฐกิจและสังคมของประเทศตามแผนพัฒนาเศรษฐกิจและสังคมแห่งชาติ ซึ่งมีนโยบายเพื่อส่งเสริมและพัฒนาที่อยู่อาศัย การบริการด้านการคมนาคมและขนส่งให้เพียงพอ และได้มาตรฐานโดยดำรงรักษาวัฒนธรรมประเพณีซึ่งเป็นวิถีชีวิตของชุมชน อนุรักษ์ทรัพยากรธรรมชาติและสิ่งแวดล้อมภายในพื้นที่เพื่อให้เกิดความสมดุลของระบบนิเวศ และรักษาดุลยภาพระหว่างเศรษฐกิจชุมชนเดิม ซึ่งเป็นชุมชนประมงชายฝั่ง กับการพัฒนาด้านการท่องเที่ยวเชิงนิเวศ รวมทั้งส่งเสริมให้ชุมชนบางสะพาน เป็นแหล่งท่องเที่ยวเชิงนิเวศที่สำคัญของจังหวัดประจวบคีรีขันธ์ โดยได้มีการกำหนดแผนผังและการใช้ประโยชน์ที่ดินภายในเขตผังเมืองรวมจำแนกออกเป็น 13 ประเภท ซึ่งแต่ละประเภทจะกำหนดลักษณะกิจการที่ให้ดำเนินการตามวัตถุประสงค์การใช้ประโยชน์ที่ดินแต่ละประเภทนั้น ๆ รวมทั้งกำหนดประเภทหรือชนิดของโรงงานที่ให้ดำเนินการในที่ดินแต่ละประเภท ตลอดจนกำหนดการใช้ประโยชน์ที่ดินตามแผนผังโครงการคมนาคมและขนส่ง ซึ่งกระทรวงมหาดไทยได้ดำเนินการตามขั้นตอนที่กำหนดไว้ในพระราชบัญญัติการผังเมือง พ.ศ. 2562 แล้ว และคณะกรรมการผังเมืองได้มีมติเห็นชอบแล้ว
                สาระสำคัญของร่างประกาศ
              กำหนดให้ใช้บังคับผังเมืองรวม ในท้องที่ตำบลร่อนทอง ตำบลกำเนิดนพคุณ ตำบลแม่รำพึง และตำบลพงศ์ประศาสน์ อำเภอบางสะพาน จังหวัดประจวบคีรีขันธ์ โดยมีวัตถุประสงค์เพื่อใช้เป็นแนวทางในการพัฒนาและการดำรงรักษาเมืองและบริเวณที่เกี่ยวข้องหรือชนบท ในด้านการใช้ประโยชน์ในทรัพย์สิน การคมนาคมและการขนส่ง การสาธารณูปโภค บริการสาธารณะ และสภาพแวดล้อม ให้สอดคล้องกับการพัฒนาระบบเศรษฐกิจและสังคมของประเทศตามแผนพัฒนาเศรษฐกิจและสังคมแห่งชาติ ซึ่งมีรายละเอียด ดังนี้
                1. กำหนดให้ผังเมืองรวมชุมชนบางสะพาน จังหวัดประจวบคีรีขันธ์มีนโยบายและมาตรการเพื่อจัดระบบการใช้ประโยชน์ที่ดิน โครงข่ายคมนาคมขนส่งและบริการสาธารณะให้มีประสิทธิภาพ สามารถรองรับและสอดคล้องกับการขยายตัวของชุมชนในอนาคต รวมทั้งส่งเสริมและพัฒนาเศษฐกิจ โดยมีสาระสำคัญดังต่อไปนี้
                        1.1 ส่งเสริมและพัฒนาชุมชนบางสะพานให้เป็นศูนย์กลางการบริหาร การพาณิชยกรรม การสื่อสารคมนาคมและบริการสาธารณะในระดับอำเภอ
                        1.2 ส่งเสริมและพัฒนาด้านที่อยู่อาศัย พาณิชยกรรม และเกษตรกรรม ให้สอดคล้องกับการขยายตัวของชุมชน ระบบเศรษฐกิจและสังคม และการกระจายตัวของประชากรที่เพิ่มขึ้น
                        1.3 กำหนดแนวทางพัฒนาและควบคุมการขยายตัวของชุมชนบางสะพานให้สอดคล้องกับวัตถุประสงค์
                        1.4 ส่งเสริมและพัฒนาบทบาทชุมชนบางสะพานด้านอุตสาหกรรมและท่าเรือน้ำลึกชายฝั่งตะวันตก
                        1.5 ส่งเสริมและพัฒนาระบบโครงข่ายคมนาคมขนส่งให้สอดคล้องกับการใช้ประโยชน์ที่ดินในอนาคต
                        1.6 ส่งเสริมและพัฒนาให้เป็นศูนย์กลางการขนส่งสินค้าและวัตถุดิบโดยรถไฟ
                        1.7 อนุรักษ์ทรัพยากรธรรมชาติและสิ่งแวดล้อม
                2. กำหนดประเภทการใช้ประโยชน์ที่ดินออกเป็น 13 ประเภท ดังนี้



ประเภท
วัตถุประสงค์


1. ที่ดินประเภทที่อยู่อาศัยหนาแน่นน้อย       (สีเหลือง)
- เป็นพื้นที่รอบนอกชุมชนเมืองต่อจากพื้นที่อยู่อาศัยหนาแน่นปานกลาง มีวัตถุประสงค์เพื่อให้เป็นที่อยู่อาศัยที่เบาบาง ให้ใช้ประโยชน์ที่ดินเพื่อการอยู่อาศัย สถาบันราชการ การสาธารณูปโภคและสาธารณูปการเป็นส่วนใหญ่ และห้ามการใช้ประโยชน์ที่ดินที่ส่งผลกระทบต่อบริเวณที่พักอาศัยและชุมชน ได้แก่ โรงงานทุกจำพวกตามกฎหมายว่าด้วยโรงงาน เว้นแต่โรงงานตามประเภท ชนิดและจำพวกที่กำหนดให้ดำเนินการได้ตามบัญชีท้ายประกาศ และโรงงานบำบัดน้ำเสียรวมของชุมชน คลังน้ำมันและสถานที่เก็บรักษาน้ำมันคลังก๊าซปิโตรเลียมเหลว เลี้ยงม้า โค กระบือ สุกร แพะ แกะ ห่าน เป็ด ไก่ งู จระเข้ หรือสัตว์ป่าตามกฎหมายว่าด้วยการสงวนและคุ้มครองสัตว์ป่า เพื่อการค้า สุสานและฌาปนสถาน จัดสรรที่ดิน เพื่อประกอบอุตสาหกรรม การอยู่อาศัยหรือประกอบพาณิชยกรรมประเภทอาคารสูง หรืออาคารขนาดใหญ่ การอยู่อาศัยประเภทอาคารชุด หอพัก หรืออาคารอยู่อาศัยรวม โรงฆ่าสัตว์ และกำจัดมูลฝอย และโรงงานอุตสาหกรรมที่สามารถประกอบกิจการ ได้แก่ อุตสาหกรรมขนาดเล็กและอุตสาหกรรมบริการ เช่น การทำขนมปังหรือเค้ก การทำน้ำดื่ม การซ่อมรองเท้า หรือเครื่องหนัง เป็นต้น


2. ที่ดินประเภทที่อยู่อาศัยหนาแน่นปานกลาง (สีส้ม)
- เป็นพื้นที่บริเวณต่อเนื่องหรือล้อมรอบพื้นที่อยู่อาศัยหนาแน่นมาก มีวัตถุประสงค์เพื่อให้เป็นที่อยู่อาศัยหนาแน่นปานกลาง ให้ใช้ประโยชน์ที่ดินเพื่อการอยู่อาศัย สถาบันราชการ การสาธารณูปโภคและสาธารณูปการเป็นส่วนใหญ่ และห้ามการใช้ประโยชน์ที่ดินบางประเภท ได้แก่ โรงงานทุกจำพวกตามกฎหมายว่าด้วยโรงงาน เว้นแต่โรงงานตามประเภท ชนิด และจำพวกที่กำหนดให้ดำเนินการได้ตามบัญชีท้ายประกาศ และโรงงานบำบัดน้ำเสียรวมของชุมชน คลังน้ำมัน และสถานที่เก็บรักษาน้ำมัน คลังก๊าซปิโตรเลียมเหลว เลี้ยงม้า โค กระบือ สุกร แพะ แกะ ห่าน เป็ด ไก่ งู จระเข้ หรือสัตว์ป่าตามกฎหมายว่าด้วยการสงวนและคุ้มครองสัตว์ป่า เพื่อการค้า สุสานและฌาปนสถาน จัดสรรที่ดินเพื่อประกอบอุตสาหกรรม การอยู่อาศัยหรือประกอบพาณิชยกรรมประเภทอาคารสูงหรืออาคารขนาดใหญ่พิเศษ โรงฆ่าสัตว์ ไซโล เก็บผลิตผลทางการเกษตร กำจัดมูลฝอย และซื้อขายหรือเก็บเศษวัสดุ และโรงงานอุตสาหกรรมที่สามารถประกอบกิจการ ได้แก่ อุตสาหกรรมขนาดเล็กและอุตสาหกรรมบริการ เช่น การคั่ว บด หรือป่น กาแฟ หรือการทำกาแฟผง การซ่อมเครื่องมือไฟฟ้า หรือเครื่องใช้ไฟฟ้า สำหรับใช้ในบ้านหรือใช้ประจำตัว เป็นต้น


3. ที่ดินประเภทพาณิชยกรรมและที่อยู่อาศัยหนาแน่นมาก (สีแดง)
- เป็นศูนย์กลางชุมชนเมืองมีวัตถุประสงค์ให้เป็นบริเวณที่ประกอบพาณิชย์ และการอยู่อาศัยหนาแน่นมากให้ใช้ประโยชน์ที่ดิน เพื่อพาณิชยกรรม การอยู่อาศัย สถาบันราชการ การสาธารณูปโภคและสาธารณูปการเป็นส่วนใหญ่ และห้ามการใช้ประโยชน์ที่ดินบางประเภท ได้แก่ โรงงานทุกจำพวกตามกฎหมายว่าด้วยโรงงาน เว้นแต่โรงงานตามประเภท ชนิด และจำพวกที่กำหนดให้ดำเนินการได้ตามบัญชีท้ายประกาศ และโรงงานบำบัดน้ำเสียรวมของชุมชน คลังน้ำมันและสถานที่เก็บรักษาน้ำมัน คลังก๊าซปิโตรเลียมเหลว เลี้ยงม้า โค กระบือ สุกร แพะ แกะ ห่าน เป็ด ไก่ งู จระเข้ หรือสัตว์ป่า ตามกฎหมายว่าด้วยการสงวนและคุ้มครองสัตว์ป่า เพื่อการค้า สุสานและฌาปนสถาน จัดสรรที่ดินเพื่อประกอบอุตสาหกรรม โรงฆ่าสัตว์ ไซโลเก็บผลิตผลทางการเกษตร กำจัดมูลฝอย และซื้อขายหรือเก็บเศษวัสดุ และโรงงานอุตสาหกรรมที่สามารถประกอบกิจการ ได้แก่ อุตสาหกรรมขนาดเล็กและอุตสาหกรรมบริการ เช่น การซ่อมรองเท้าหรือเครื่องหนัง การซ่อมเครื่องมือไฟฟ้าหรือเครื่องใช้ไฟฟ้า สำหรับใช้ในบ้าน หรือใช้ประจำตัว เป็นต้น


4. ที่ดินประเภทอุตสาหกรรมและคลังสินค้า               (สีม่วง)
- มีวัตถุประสงค์ให้เป็นพื้นที่อุตสาหกรรมให้ใช้ประโยชน์ที่ดินเพื่ออุตสาหกรรม คลังสินค้า สถาบันราชการ การสาธารณูปโภคและสาธารณูปการเป็นส่วนใหญ่ และห้ามการใช้ประโยชน์ที่ดินบางประเภท ได้แก่ สุสานและฌาปนสถาน โรงแรมตามกฎหมายว่าด้วยโรงแรม โรงมหรสพตามกฎหมายว่าด้วยการควบคุมอาคาร จัดสรรที่ดินเพื่อประกอบพาณิชยกรรม เว้นแต่เป็นการดำเนินการที่เกี่ยวข้องกับอุตสาหกรรมและคลังสินค้า จัดสรรที่ดิน เพื่อการอยู่อาศัย เว้นแต่เป็นการดำเนินการที่เกี่ยวข้องกับอุตสาหกรรมและคลังสินค้า การประกอบพาณิชยกรรมประเภทอาคารขนาดใหญ่ การอยู่อาศัยประเภทอาคารชุด หอพัก หรืออาคารอยู่อาศัยรวม เว้นแต่เป็นการดำเนินการที่เกี่ยวข้องกับอุตสาหกรรมและคลังสินค้า สถานสงเคราะห์หรือรับเลี้ยงเด็ก เว้นแต่สถานบริการรับเลี้ยงเด็ก ซึ่งเป็นสวัสดิการของพนักงาน สถานสงเคราะห์หรือรับเลี้ยงคนชรา และโรงพยาบาล


5. ที่ดินประเภทอุตสาหกรรมเฉพาะกิจ              (สีม่วงอ่อน)
- มีวัตถุประสงค์ให้เป็นพื้นที่อุตสาหกรรมเฉพาะที่ไม่เป็นพิษต่อชุมชนเกี่ยวกับการประมงเป็นหลักให้ใช้ประโยชน์ที่ดินเพื่ออุตสาหกรรมที่เกี่ยวกับธุรกิจการประมงที่ไม่เป็นมลพิษต่อชุมชนหรือสิ่งแวดล้อม อุตสาหกรรมบริการที่เกี่ยวกับธุรกิจ การประมง คลังสินค้า สถาบันราชการ การสาธารณูปโภคและสาธารณูปการเป็นส่วนใหญ่ และห้ามการใช้ประโยชน์ที่ดินที่ส่งผลกระทบต่ออุตสาหกรรมเฉพาะกิจ ได้แก่ โรงงานทุกจำพวกตามกฎหมายว่าด้วยโรงงาน เว้นแต่โรงงานที่ประกอบกิจการเกี่ยวกับอุตสาหกรรมที่เกี่ยวกับการประมงที่ไม่เป็นมลพิษต่อชุมชนหรือสิ่งแวดล้อม หรืออุตสาหกรรมบริการที่เกี่ยวกับการประมง และโรงงานบำบัดน้ำเสียรวมของชุมชน สุสานและฌาปนสถานตามกฎหมายว่าด้วยสุสานและฌาปนสถาน การอยู่อาศัยหรือประกอบพาณิชยกรรมประเภทอาคารสูง หรืออาคารขนาดใหญ่ การอยู่อาศัยประเภทอาคารชุด หอพัก หรืออาคารอยู่อาศัยรวม โรงฆ่าสัตว์ ตามกฎหมายว่าด้วยการควบคุมการฆ่าสัตว์เพื่อ            การจำหน่ายเนื้อสัตว์ โรงพยาบาล และกำจัดมูลฝอย


6. ที่ดินประเภทอุตสาหกรรมทั่วไปที่ไม่เป็นมลพิษต่อชุมชนหรือสิ่งแวดล้อมและคลังสินค้า (สีขาวมีกรอบและเส้นทแยงสีม่วง)
- มีวัตถุประสงค์ให้เป็นพื้นที่อุตสาหกรรมเฉพาะที่ไม่เป็นพิษต่อชุมชนเกี่ยวกับคลังสินค้าเป็นหลัก ให้ใช้ประโยชน์ที่ดินเพื่ออุตสาหกรรมที่ประกอบกิจการในลักษณะโรงงานตามกฎหมายว่าด้วยโรงงานตามประเภท ชนิด และจำพวกที่กำหนดให้ดำเนินการได้ตามบัญชีท้ายประกาศนี้ คลังสินค้าที่เกี่ยวกับอุตสาหกรรมที่ดำเนินการได้ในที่ดินประเภทนี้ สถาบันราชการ การสาธารณูปโภคและสาธารณูปการเป็นส่วนใหญ่ และห้ามการใช้ประโยชน์ที่ดินบางประเภท ได้แก่ โรงงานตามประเภท ชนิด และจำพวกที่กำหนดให้ดำเนินการได้ตามบัญชีท้ายประกาศนี้ และโรงงานบำบัดน้ำเสียรวมของชุมชน เลี้ยงม้า โค กระบือ สุกร แพะ แกะ ห่าน เป็ด ไก่ งู จระเข้ หรือสัตว์ป่าตามกฎหมายว่าด้วยการสงวนและคุ้มครองสัตว์ป่า เพื่อการค้า สุสานและฌาปนสถาน จัดสรรที่ดินเพื่อประกอบพาณิชยกรรม เว้นแต่เป็นส่วนหนึ่งของโรงงานตามประเภท ชนิด และจำพวกที่กำหนดให้ดำเนินการได้ตามบัญชีท้ายประกาศนี้ และคลังสินค้าที่เกี่ยวกับอุตสาหกรรมที่ดำเนินการได้ในที่ดินประเภทนี้ จัดสรรที่ดินเพื่อการอยู่อาศัย เว้นแต่เป็นส่วนหนึ่งของโรงงานตามประเภทชนิด และจำพวกที่กำหนดให้ดำเนินการได้ตามบัญชีท้ายประกาศนี้ และคลังสินค้าที่เกี่ยวกับอุตสาหกรรมที่ดำเนินการได้ในที่ดินประเภทนี้ และโรงงานอุตสาหกรรมที่สามารถประกอบกิจการได้ เช่น การทำอาหารจากสัตว์น้ำและบรรจุในภาชนะที่ผนึกและอากาศเข้าไม่ได้ การสี ฝัด หรือขัดข้าว การทำน้ำดื่ม เป็นต้น


7. ที่ดินประเภทชนบทและเกษตรกรรม          (สีเขียว)
- เป็นพื้นที่กันชนของชุมชนเมืองให้คงสภาพชนบทและประกอบอาชีพเกษตรกรรม มีวัตถุประสงค์ให้เป็นพื้นที่ชนบทและเกษตรกรรม ควบคุมการขยายตัวของชุมชนและรักษาคุณค่าของพื้นที่เกษตรกรรม ตลอดจนทรัพยากรธรรมชาติ และสิ่งแวดล้อมที่มีอยู่ในพื้นที่บริเวณรอบชุมชนให้ใช้ประโยชน์ที่ดินเพื่อเกษตรกรรม หรือเกี่ยวข้องกับเกษตรกรรม สถาบันราชการ การสาธารณูปโภค และสาธารณูปการเป็นส่วนใหญ่ และห้ามการใช้ประโยชน์ที่ดินที่ส่งผลกระทบต่อชนบทและเกษตรกรรม ได้แก่ จัดสรรที่ดินเพื่อประกอบอุตสาหกรรม จัดสรรที่ดินเพื่อประกอบพาณิชยกรรม จัดสรรที่ดินเพื่อการอยู่อาศัย


8. ที่ดินประเภทที่โล่งเพื่อนันทนาการและการรักษาคุณภาพสิ่งแวดล้อม (สีเขียวอ่อน)
- มีวัตถุประสงค์เพื่อต้องการให้ชุมชนมีสภาพแวดล้อมที่ดี มีอากาศบริสุทธิ์มีที่พักผ่อนหย่อนใจ เพื่อให้ประชาชนมีสุขภาพที่สมบูรณ์ มีคุณภาพชีวิตที่ดี ให้ใช้ประโยชน์ที่ดิน เพื่อนันทนาการหรือเกี่ยวข้องกับนันทนาการ การรักษาคุณภาพสิ่งแวดล้อม หรือสาธารณประโยชน์เท่านั้น


9. ที่ดินประเภทอนุรักษ์ป่าไม้ (สีเขียวอ่อนมีเส้นทแยงสีขาว)
- มีวัตถุประสงค์เพื่อกำหนดพื้นที่ซึ่งเป็นป่าสงวนแห่งชาติ ให้ใช้ประโยชน์ที่ดินเพื่อการสงวนและคุ้มครอง ดูแลรักษาหรือบำรุงป่าไม้ สัตว์ป่า ต้นน้ำลำธาร และทรัพยากรธรรมชาติอื่น ๆ ตามมติคณะรัฐมนตรี และกฎหมายที่เกี่ยวกับป่าไม้ การสงวนและคุ้มครองสัตว์ป่า และการส่งเสริม และรักษาคุณภาพสิ่งแวดล้อมแห่งชาติ ที่ดินประเภทนี้ซึ่งเอกชนเป็นเจ้าของหรือครอบครองโดยชอบด้วยกฎหมายให้ใช้ประโยชน์ที่ดินเพื่อนันทนาการและการรักษาคุณภาพสิ่งแวดล้อม การอยู่อาศัย เกษตรกรรม การสาธารณูปโภคและสาธารณประโยชน์เท่านั้น และห้ามการใช้ประโยชน์ที่ดินที่ส่งผลกระทบต่อการอนุรักษ์ป่าไม้ ได้แก่ จัดสรรที่ดินเพื่อการอยู่อาศัย การอยู่อาศัยประเภทอาคารสูงหรืออาคารขนาดใหญ่ การอยู่อาศัยประเภทห้องแถว


10. ที่ดินประเภทสถาบันการศึกษา                  (สีเขียวมะกอก)
- มีวัตถุประสงค์เพื่อกำหนดพื้นที่ซึ่งเป็นสถาบันการศึกษา ให้ใช้ประโยชน์ที่ดินเพื่อการศึกษาหรือเกี่ยวข้องกับการศึกษา สถาบันราชการ หรือสาธารณประโยชน์เท่านั้น ที่ดินประเภทนี้ในเขตปฏิรูปที่ดิน ให้ใช้ประโยชน์ที่ดินเพื่อการปฏิรูปที่ดินเพื่อเกษตรกรรมตามกฎหมายว่าด้วยการปฏิรูปที่ดินเพื่อเกษตรกรรม เช่น โรงเรียนธนาคารออมสิน โรงเรียนดอนสง่า โรงเรียนบ้านนาผักขวง เป็นต้น


11. ที่ดินประเภทที่โล่งเพื่อการรักษาคุณภาพสิ่งแวดล้อม (สีฟ้า)
- เป็นพื้นที่บริเวณชายฝั่งอ่าวไทย มีวัตถุประสงค์เพื่อการรักษาคุณภาพสิ่งแวดล้อม การเพาะเลี้ยงสัตว์น้ำ การประมงชายฝั่ง หรือสาธารณประโยชน์เท่านั้น


12. ที่ดินประเภทสถาบันศาสนา (สีเทาอ่อน)
- มีวัตถุประสงค์เพื่อเป็นพื้นที่สถาบันศาสนาให้ใช้ประโยชน์ที่ดินเพื่อการศาสนาหรือเกี่ยวข้องกับการศาสนา การศึกษา สถาบันราชการ หรือสาธารณประโยชน์เท่านั้น เช่น วัดเกาะยายฉิม วัดดอนสำราญ สำนักสงฆ์ทุ่งไทรทอง เป็นต้น


13. ที่ดินประเภทสถาบันราชการ การสาธารณูปโภค และสาธารณูปการ (สีน้ำเงิน)
- มีวัตถุประสงค์เพื่อเป็นพื้นที่สถาบันราชการให้ใช้ประโยชน์ที่ดินเพื่อกิจการของรัฐ กิจการ เกี่ยวกับการสาธารณูปโภคและสาธารณูปการ หรือสาธารณประโยชน์เท่านั้น เช่น โรงพยาบาล บางสะพาน ที่ว่าการอำเภอบางสะพาน ที่ทำการไปรษณีย์บางสะพาน เป็นต้น



 
                3. กำหนดประเภทหรือชนิดของโรงงานที่ให้ดำเนินการได้ในที่ดินประเภทที่อยู่อาศัยหนาแน่นน้อย (สีเหลือง) ที่ดินประเภทที่อยู่อาศัยหนาแน่นปานกลาง (สีส้ม) ที่ดินประเภทพาณิชยกรรมและที่อยู่อาศัยหนาแน่นมาก (สีแดง) ที่ดินประเภทอุตสาหกรรมทั่วไปที่ไม่เป็นมลพิษต่อชุมชนหรือสิ่งแวดล้อมและคลังสินค้า (สีขาวมีกรอบและเส้นทแยงสีม่วง) และที่ดินประเภทชนบทและเกษตรกรรม (สีเขียว) ตามบัญชีท้ายประกาศกระทรวงมหาดไทย ทั้งนี้ เพื่อให้เป็นไปตามวัตถุประสงค์การใช้ประโยชน์ที่ดินแต่ละประเภท
                4. กำหนดการใช้ประโยชน์ที่ดิน ตามแผนผังแสดงโครงการคมนาคมและขนส่งท้ายประกาศกระทรวงมหาดไทย ดังต่อไปนี้
                        4.1 ที่ดินในบริเวณแนวถนนสาย ก 1 ถนนสาย ก 2 ถนนสาย ก 3 ถนนสาย ก 4 ถนนสาย ข 3 ถนนสาย ข 4 ถนนสาย ข 5 ถนนสาย ข 6 ถนนสาย ข 7 ถนนสาย ข 8 ถนนสาย ข 9 ถนนสาย ข 10 ถนนสาย ข 11 ถนนสาย ข 12 ถนนสาย ข 13 ถนนสาย ข 14 ถนนสาย ข 15 และถนนสาย ข 16 ห้ามใช้ประโยชน์ที่ดินเพื่อกิจการอื่น นอกจากกิจการตามที่กำหนด ดังต่อไปนี้       
                                4.1.1 การสร้างถนนหรือเกี่ยวข้องกับถนน และการสาธารณูปโภค และสาธารณูปการ
                                4.1.2 การสร้างรั้วหรือกำแพง
                                4.1.3 การเกษตรกรรมหรือเกี่ยวข้องกับเกษตรกรรมที่มีความสูงของอาคารไม่เกิน 9 เมตรหรือไม่ใช่อาคารขนาดใหญ่
                        4.2 ที่ดินในบริเวณแนวถนนสาย ข 1 ถนนสาย ข 2 ถนนสาย ค 1 ถนนสาย ค 2 ถนนสาย ค 3 ถนนสาย ค 4 และถนนสาย ค 5 ห้ามใช้ประโยชน์ที่ดินเพื่อกิจการอื่น นอกจากกิจการตามที่กำหนด ดังต่อไปนี้
                                4.2.1 การสร้างถนนหรือเกี่ยวข้องกับถนน และการสาธารณูปโภค และสาธารณูปการ
                                4.2.2 การสร้างรั้วหรือกำแพง
                                4.2.3 การเกษตรกรรมหรือเกี่ยวข้องกับเกษตรกรรมที่มีความสูงของอาคารไม่เกิน 9 เมตรหรือไม่ใช่อาคารขนาดใหญ่
                                4.2.4 การอยู่อาศัยที่มีความสูงของอาคารไม่เกิน 9 เมตร หรือไม่ใช่อาคาร             ขนาดใหญ่
                                4.2.5 การอยู่อาศัยซึ่งมิใช่ห้องแถว ตึกแถว หรือบ้านแถว
                                4.2.6 การอยู่อาศัยซึ่งมิใช่เป็นส่วนหนึ่งของการจัดสรรที่ดิน



เศรษฐกิจ-สังคม



2. เรื่อง ภาวะสังคมไทยไตรมาสสี่และภาพรวม ปี 2565
              คณะรัฐมนตรีรับทราบตามที่สำนักงานสภาพัฒนาการเศรษฐกิจและสังคมแห่งชาติ (สศช.) เสนอภาวะสังคมไทยไตรมาสสี่ (เดือนตุลาคม-ธันวาคม) และภาพรวม ปี 2565 [เป็นการดำเนินการตามพระราชบัญญัติสภาพัฒนาการเศรษฐกิจและสังคมแห่งชาติ พ.ศ. 2561 มาตรา 20 (5) ที่บัญญัติให้ สศช. รายงานภาวะเศรษฐกิจและสังคมของประเทศเสนอคณะรัฐมนตรีเพื่อทราบ] สรุปสาระสำคัญได้ ดังนี้
                1. ความเคลื่อนไหวทางสังคมไตรมาสสี่และภาพรวม ปี 2565
                        1.1 สถานการณ์แรงงาน ในไตรมาสสี่มีการจ้างงานจำนวนทั้งสิ้น 39.6 ล้านคน ขยายตัวร้อยละ 1.5 จากช่วงเดียวกันของปีก่อน เนื่องจากการจ้างงานในสาขานอกภาคเกษตรกรรมที่เพิ่มขึ้น โดยสาขาโรงแรมและภัตตาคารและสาขาการค้าส่งและค้าปลีกปรับตัวดีขึ้นจากภาคการท่องเที่ยว ส่วนภาคเกษตรกรรม การจ้างงานหดตัวร้อยละ 3.4 จากปัญหาอุทกภัยในพื้นที่ภาคใต้และการย้ายสาขาของแรงงาน ขณะที่การว่างงานปรับตัวดีขึ้นโดยมีผู้ว่างงานจำนวน 4.6 แสนคน คิดเป็นอัตราการว่างงานร้อยละ 1.15 ลดลงทั้งผู้ว่างงานที่เคยทำงานมาก่อนและไม่เคยทำงานมาก่อน ส่วนสถานการณ์ด้านแรงงาน ปี 2565 มีผู้มีงานทำจำนวน 39.2 ล้านคน ขยายตัวร้อยละ 1.0 โดยการจ้างงานนอกภาคเกษตรกรรม ขยายตัวร้อยละ 2.0 ตามภาวะเศรษฐกิจที่ปรับตัวดีขึ้นหลังจากการเปิดรับนักท่องเที่ยวและการส่งออกที่ขยายตัวขึ้นจากปีก่อน ขณะที่ภาคเกษตรกรรมมีการจ้างงานหดตัวร้อยละ 1.2 จากผลกระทบของอุทกภัยตั้งแต่เดือนกรกฎาคม 2565 และการเคลื่อนย้ายของแรงงานไปสู่สาขาที่ฟื้นตัวได้ดี ทั้งนี้                    มีประเด็นที่ต้องติดตาม ได้แก่ (1) การจ้างงานในอุตสาหกรรมส่งออกและโอกาสการหางานของเด็กจบใหม่                        (2) ภาระค่าครองชีพของแรงงานจากอัตราเงินเฟ้อที่ยังสูง และ (3) ปัญหาการขาดแคลนแรงงานในภาคการท่องเที่ยว
                        1.2  หนี้สินครัวเรือน ไตรมาสสาม1 (เดือนกรกฎาคม-กันยายน) ปี 2565 หนี้สินครัวเรือนมีมูลค่า 14.90 ล้านล้านบาท ขยายตัวร้อยละ 3.9 จากร้อยละ 3.5 ของไตรมาสก่อนเป็นผลจากการฟื้นตัวของเศรษฐกิจและตลาดแรงงานที่ปรับตัวดีขึ้น ขณะที่สัดส่วนหนี้สินครัวเรือนต่อผลิตภัณฑ์มวลรวมในประเทศ (Gross Domestic Product: GDP) อยู่ที่ร้อยละ 86.8 ลดลงจากไตรมาสที่ผ่านมาที่อยู่ที่ร้อยละ 88.1 ส่วนคุณภาพสินเชื่อของธนาคารพาณิชย์ยังคงทรงตัว โดยหนี้เพื่อการอุปโภคบริโภคที่ไม่ก่อให้เกิดรายได้ (Non-Peforming Loan: NPL) ไตรมาสสี่ ปี 2565 มีสัดส่วนร้อยละ 2.62 ต่อสินเชื่อรวม อย่างไรก็ตาม พบว่าสินเชื่อค้างชำระน้อยกว่า 3 เดือน ในสินเชื่อรถยนต์มีสัดส่วนสูงถึงร้อยละ 13.7 ของสินเชื่อรวม อีกทั้งลูกหนี้เสียจากผลกระทบของการแพร่ระบาดของโรคติดเชื้อไวรัสโคโรนา 2019 (โควิด-19) ยังมีปริมาณมากแม้สถานการณ์จะคลี่คลาย โดยมีประเด็นที่ต้องติดตามและให้ความสำคัญ คือ (1) การเร่งปรับโครงสร้างของลูกหนี้ที่เริ่มมีสัญญาณการผิดนัดชำระหนี้และ (2) การกำหนดมาตรการเฉพาะเจาะจงเพื่อช่วยเหลือกลุ่มลูกหนี้เสียจากผลกระทบของโควิด-19
                        1.3 การเจ็บป่วยด้วยโรคเฝ้าระวัง ไตรมาสสี่ ปี 2565 การเจ็บป่วยด้วยโรคเฝ้าระวังเพิ่มขึ้นร้อยละ 308.4 จากช่วงเดียวกันของปีก่อน โดยมีจำนวนผู้ป่วยจากโรคเฝ้าระวังสูงสุด 3 อันดับแรก ได้แก่ โรคปอดอักเสบ โรคไข้หวัดใหญ่ และโรคไข้เลือดออก ส่วนภาพรวมปี 2565 พบผู้ป่วยด้วยโรคเฝ้าระวังเพิ่มขึ้นจากปี 2564 ร้อยละ 134.9 โดยเป็นผู้ป่วยโรคปอดอักเสบสูงสุดที่สุด ทั้งนี้ ปัญหาสุขภาพจิตยังเป็นประเด็นสำคัญ โดยปี 2564 มีผู้ป่วยโรคซึมเศร้าเพิ่มเป็น 358,267 คน จากปี 2563 ที่มีจำนวน 355,537 คน และมีประเด็นที่ต้องให้ความสำคัญ คือ การป้องกันการแพร่ระบาดของโควิด-19 จากการเปิดรับนักท่องเที่ยวต่างชาติ การส่งเสริมพฤติกรรมการดูแลสุขภาพ และการหามาตรการป้องกันมลพิษทางอากาศที่ยั่งยืน
                        1.4 การศึกษา ในปี 25642 เด็กไทยมีการเข้าเรียนเพิ่มขึ้น โดยมีอัตราการเข้าเรียนในระบบการศึกษาประมาณร้อยละ 81.7 เพิ่มจากปี 2563 ที่อยู่ที่ร้อยละ 81.0 ขณะที่ผลการทดสอบทางการศึกษาระดับชาติขั้นพื้นฐาน (O-NET) ปี 2564 มีคะแนนลดลงในทุกระดับชั้นและผลสัมฤทธิ์ทางการศึกษายังอยู่ในระดับต่ำ รวมทั้งการแพร่ระบาดของโควิด-19 ได้ส่งผลให้เกิดภาวะถดถอยทางการศึกษาอีกด้วย ทั้งนี้ มีประเด็นที่ต้องให้ความสำคัญ ได้แก่ (1) การแก้ไขปัญหาการหลุดออกนอกระบบการศึกษาอย่างต่อเนื่องและ (2) การฟื้นฟูการเรียนรู้ที่หายไปในช่วงโควิด-19 ซึ่งข้อมูลจากกรมอนามัย พบว่า ร้อยละ 25 ของเด็กไทยยังมีพัฒนาการที่ไม่สมวัย
                        1.5 การบริโภคเครื่องดื่มแอลกอฮอล์และบุหรี่ ไตรมาสสี่ ปี 2565 การบริโภคเครื่องดื่มแอลกอฮอล์และบุหรี่เพิ่มขึ้นร้อยละ 3.7 ส่วนภาพรวม ปี 2565 การบริโภคเครื่องดื่มแอลกอฮอล์และบุหรี่เพิ่มขึ้น               ร้อยละ 1.9 ตามภาวะเศรษฐกิจและภาคท่องเที่ยวที่ทยอยฟื้นตัวและการกระตุ้นตลาดเพื่อดึงดูดผู้บริโภคมากขึ้นในหลายช่องทาง ทั้งนี้ มีประเด็นที่ต้องติดตามและให้ความสำคัญ คือ การเร่งปราบปรามบุหรี่หนีภาษีในเครือข่ายออนไลน์
                        1.6 คดีอาญา ไตรมาสสี่ ปี 2565 มีการรับแจ้งคดีอาญารวม 112,842 คดี ลดลงร้อยละ 5.9 จากไตรมาสเดียวกันของปี 2564 โดยเป็นคดียาเสพติด คดีชีวิต ร่างกาย และเพศ และคดีประทุษร้ายต่อทรัพย์ ส่วนภาพรวม ปี 2565 มีการรับแจ้งคดีอาญารวม 431,666 คดี ลดลงจากปี 2564 ร้อยละ 18.4 ซึ่งพบว่ามีคดีข่มขืนกระทำชำเราเพิ่มขึ้นร้อยละ 17.3 จากปี 2564 ขณะที่คดีประทุษร้ายต่อทรัพย์ พบการกระทำผิดผ่านระบบคอมพิวเตอร์มากขึ้น โดยมีการรับแจ้งเพิ่มขึ้นจากปี 2564 ร้อยละ 106.8 ทั้งนี้ มีประเด็นที่ต้องให้ความสำคัญ คือ   (1) ภัยจากอาชญากรรมทางเทคโนโลยีหรือภัยไซเบอร์ (2) การแพร่ระบาดของยาเสพติดชนิดใหม่ที่มีฤทธิ์แรงกว่าเดิม (3) การเล่นพนันออนไลน์ และ (4) การใช้ความรุนแรงที่มีแนวโน้มเพิ่มขึ้น
                        1.7 การรับแจ้งเหตุผู้ประสบภัยทางถนนและจำนวนผู้เสียชีวิต ไตรมาสสี่ ปี 2565             มีการรับแจ้งเหตุผู้ประสบภัยสะสมจากอุบัติเหตุรถยนต์ทั่วประเทศรวม 243,803 ราย เพิ่มขึ้นร้อยละ 1.1 จากไตรมาสเดียวกันของปี 2564 โดยเป็นอุบัติเหตุที่เกิดจากรถจักรยานยนต์มากที่สุด ส่วนภาพรวม ปี 2565 มีการรับแจ้งผู้ประสบภัยรวม 941,084 ราย เพิ่มขึ้นร้อยละ 4.9 จากปีก่อน โดยเป็นอุบัติเหตุที่เกิดจากรถจักรยานยนต์มากที่สุด ขณะที่ช่วงเทศกาลปีใหม่ 2566 จำนวนการเกิดอุบัติเหตุผู้เสียชีวิต ผู้บาดเจ็บ ลดลงจากปีก่อน ร้อยละ 9.9 4.8 และ 8.8 ตามลำดับ อย่างไรก็ตาม ต้องให้ความสำคัญและบังคับใช้กฎหมายอย่างเคร่งครัด รวมถึงออกแบบถนนที่คำนึงถึงความปลอดภัยเสริมสร้างวินัยจราจร และรณรงค์ให้ความรู้ด้านความปลอดภัยแก่ผู้ใช้รถใช้ถนน
                        1.8 การรับเรื่องร้องเรียน ไตรมาสสี่ ปี 2565 สำนักงานคณะกรรมการคุ้มครองผู้บริโภคได้รับการร้องเรียนสินค้าและบริการเพิ่มขึ้นจากช่วงเวลาเดียวกันของปีก่อนร้อยละ 7.2 โดยเฉพาะด้านการขายตรงและตลาดแบบตรง ขณะที่สำนักงานคณะกรรมการกิจการกระจายเสียง กิจการโทรทัศน์ และกิจการโทรคมนาคมแห่งชาติได้รับการร้องเรียนลดลงร้อยละ 74.0 จากช่วงเวลาเดียวกันของปีก่อน ซึ่งส่วนใหญ่เป็นการร้องเรียนเกี่ยวกับโทรศัพท์เคลื่อนที่มากที่สุด โดยเฉพาะในประเด็นการได้รับข้อความสั้น (SMS) ส่วนปี 2565 การร้องเรียนโดยรวมลดลงร้อยละ 9.6 จากปีก่อน โดยมีประเด็นที่ต้องเฝ้าระวัง ได้แก่ (1) การหลอกลวงให้ประชาชนเปิดบัญชีม้า           (2) ปัญหาการหลอกลวงประชาชนโดยใช้แอปพลิเคชันเงินกู้เถื่อน (3) ปัญหาการให้บริการของรถโดยสารสาธารณะโดยเฉพาะรถแท็กซี่ (4) ปัญหารถรับส่งนักเรียนไม่ปลอดภัย และ (5) ปัญหาและความเสี่ยงการให้บริการทางการเงินของธนาคารพาณิชย์กับการคุ้มครองผู้บริโภค
                2. สถานการณ์ทางสังคมที่สำคัญ
                        2.1 อินเทอร์เน็ต : โอกาสและข้อจำกัดในการยกระดับการศึกษาของเด็กไทยอินเทอร์เน็ตเป็นตัวกลางในการเข้าถึงองค์ความรู้เชื่อมโยงศาสตร์ต่าง ๆ มาสู่ผู้ใช้ได้อย่างไร้ขีดจำกัด ทำให้ทั่วโลกมีการใช้อินเทอร์เน็ตเพื่อการศึกษามากขึ้น โดยพบว่าประเทศที่มีการเชื่อมต่ออินเทอร์เน็ตในโรงเรียนระดับสูงจะส่งผลให้เด็กมีคุณภาพมากขึ้น อย่างไรก็ตามการใช้อินเทอร์เน็ตเพื่อการศึกษาต้องคำนึงถึงการเข้าถึงและความแรงของสัญญาณและอุปกรณ์ที่ใช้ในการเชื่อมต่อ ซึ่งประเทศไทยยังมีข้อจำกัด ดังนี้ (1) การให้บริการอินเทอร์เน็ตฟรียังไม่ครอบคลุมเท่าที่ควร (2) สถานศึกษาบางแห่งยังไม่มีอินเทอร์เน็ต (3) สัญญาณอินเทอร์เน็ตเพื่อการศึกษามีปัญหาด้านคุณภาพการเชื่อมต่อสัญญาณ และ (4) เด็กและเยาวชนส่วนหนึ่งยังไม่ตระหนักถึงประโยชน์ในการใช้อินเทอร์เน็ตเพื่อการศึกษาจึงควรเร่งดำเนินการ ดังนี้ (1) เร่งขยายโครงข่ายอินเทอร์เน็ตความเร็วสูงให้ครอบคลุมโรงเรียนทั่วประเทศ (2) ส่งเสริมการเข้าถึงอินเทอร์เน็ตโดยเฉพาะเด็กในครัวเรือนยากจน และ (3) สร้างความรู้ ความเข้าใจ และความเชี่ยวชาญพื้นฐานเกี่ยวกับอินเทอร์เน็ตให้กับเด็กและเยาวชน
                        2.2 เรียนรู้การกำหนดค่าจ้างจากต่างประเทศ การได้รับค่าจ้างแรงงานที่เหมาะสมส่งผลให้แรงงานมีคุณภาพชีวิตที่ดี สามารถช่วยแก้ปัญหาความยากจน และจูงใจให้แรงงานมีผลิตภาพเพิ่มขึ้น โดยปัจจุบันการกำหนดค่าจ้างของประเทศต่าง ๆ ประกอบด้วย (1) การกำหนดค่าจ้างขั้นต่ำเพื่อคุ้มครองให้แรงงานได้รับค่าจ้างเพียงพอ (2) การกำหนดโครงสร้างค่าจ้างเพื่อให้เกิดความเป็นธรรมกับแรงงานมากขึ้น และ (3) การกำหนดค่าจ้างโดยการตกลงกันระหว่างนายจ้างและลูกจ้างหรือการใช้กลไกตลาด ซึ่งจะไม่มีการแทรกแซงจากภาครัฐ โดยในส่วนของไทยมีการกำหนดค่าจ้างเป็นรูปแบบผสมผสาน ดังนี้ (1) การกำหนดค่าจ้างขั้นต่ำซึ่งเป็นค่าจ้างที่เพียงพอสำหรับแรงงานทั่วไปแรกเข้า (2) การกำหนดอัตราค่าจ้างตามมาตรฐานฝีมือเพื่อให้แรงงานกึ่งฝีมือและแรงงานฝีมือได้รับค่าจ้างที่เหมาะสม และ (3) การกำหนดค่าจ้างโดยกลไกตลาด ซึ่งจะเป็นกลุ่มแรงงานที่มีทักษะระดับกลางขึ้นไป ทั้งนี้ ในระยะต่อไปไทยควรกำหนดให้ค่าจ้างเป็นกลไกสนับสนุนการพัฒนาทักษะของแรงงานและช่วยในการเปลี่ยนผ่านไปสู่เศรษฐกิจที่เน้นเทคโนโลยีและนวัตกรรม เช่น การสนับสนุนให้แรงงานได้รับการฝึกอบรมและทดสอบเพื่อเพิ่มระดับทักษะโดยเฉพาะแรงงานไร้ฝีมือ
                        2.3 การพัฒนาทักษะแรงงานไทย ทันหรือไม่ต่อการเปลี่ยนแปลงผลกระทบของเทคโนโลยีทำให้ประเทศต่าง ๆ ต้องให้ความสำคัญกับการยกระดับทักษะให้สอดคล้องกับความต้องการของโลกอนาคต รวมถึงไทยที่มีนโยบายปรับเปลี่ยนโครงสร้างเศรษฐกิจไปสู่เศรษฐกิจฐานนวัตกรรมแต่ยังมีประเด็นปัญหาในการยกระดับทักษะแรงงาน เช่น (1) การขาดการกำหนดชุดทักษะที่จำเป็นและสอดคล้องกับตลาดแรงงาน             (2) หลักสูตรการอบรมของภาครัฐยังขาดความทันสมัยและไม่ครอบคลุมความต้องการของตลาด และ (3) แรงงานไทยส่วนใหญ่มีระดับการศึกษาต่ำและไม่ต้องการพัฒนาทักษะ ทั้งนี้ มีแนวทางการพัฒนาทักษะในระยะต่อไป เช่น            (1) จัดทำชุดทักษะที่จำเป็นที่สอดคล้องกับความต้องการของผู้ประกอบการและทิศทางการพัฒนาของประเทศ  (2) ปรับบทบาทการฝึกอบรมของภาครัฐให้เป็นผู้สนับสนุนและกำกับดูแลภาคเอกชนในการดำเนินการฝึกอบรมให้ได้มาตรฐาน และ (3) สนับสนุนและสร้างสิ่งแวดล้อมที่เอื้อต่อการเรียนรู้อย่างสม่ำเสมอ
                3. บทความเรื่อง “ภาษีเงินได้บุคคลธรรมดา : แหล่งรายได้รัฐและเครื่องมือลดความเหลื่อมล้ำ” ภาษีเงินได้บุคคลธรรมดาเป็นรายได้และเครื่องมือสำคัญที่ช่วยจัดสรรทรัพยากรของคนในสังคมให้มีความเท่าเทียมกันและนำไปสู่การลดปัญหาความเหลื่อมล้ำโดยพบว่าในช่วงปี 2556-2564 ภาษีเงินได้บุคคลธรรมดาต่อรายได้จากภาษีทั้งหมดที่รัฐจัดเก็บมีสัดส่วนอยู่ระหว่างร้อยละ 12.2-13.7 หรือประมาณร้อยละ 2.09 ของ GDP ซึ่งค่อนข้างต่ำ เมื่อเทียบกับประเทศกลุ่มองค์การเพื่อความร่วมมือและการพัฒนาทางเศรษฐกิจ (Organization for Economic Co-operation and Development: OECD) ที่มีสัดส่วนเฉลี่ยร้อยละ 24.1 ทั้งนี้ ที่ผ่านมาภาษีเงินได้ของไทยยังไม่ได้ถูกใช้เป็นเครื่องมือในการสร้างรายได้ให้แก่รัฐและจัดสรรทรัพยากรเพื่อนำมากระจายใหม่ได้มากนัก โดยมีสาเหตุจาก    (1) แรงงานไทยประมาณ 3 ใน 4 อยู่นอกระบบภาษี (2) ประเภทของเงินได้ที่ไม่ต้องเสียภาษีทำให้รัฐจัดเก็บภาษีได้ไม่เต็มที่ และ (3) การหักค่าใช้จ่ายและค่าลดหย่อนทำให้รัฐสูญเสียรายได้ ดังนั้น จึงควรมีการดำเนินการ ดังนี้ (1) นำคนทุกกลุ่มเข้ามาอยู่ในระบบภาษีโดยเฉพาะกลุ่มแรงงานนอกระบบ (2) ทบทวนการยกเว้นภาษีให้แก่รายได้บางประเภท (3) ทบทวนสิทธิประโยชน์การหักค่าใช้จ่ายและค่าลดหย่อน และ (4) สื่อสารให้ประชาชนเห็นถึงความสำคัญของการจ่ายภาษี
____________________
1 ข้อมูลหนี้สินครัวเรือนจะเป็นตัวเลขของไตรมาสก่อนหน้าเนื่องจาก สศช. จะประกาศรายงานหนี้สินครัวเรือนช้ากว่าข้อมูลประเภทอื่น ๆ 1 ไตรมาส
2 จากการประสานข้อมูลเมื่อวันที่ 24 กุมภาพันธ์ 2566 สศช. แจ้งว่า สถิติการศึกษาปี 2564 คือข้อมูลล่าสุดที่สามารถรวบรวมได้
 
3. เรื่อง การยกเว้นค่าผ่านทางพิเศษตามประกาศกระทรวงคมนาคมกำหนดอัตราค่าผ่านทางพิเศษของทางพิเศษบูรพาวิถี และทางพิเศษกาญจนาภิเษก (บางพลี-สุขสวัสดิ์) ในช่วงเทศกาลสงกรานต์ พ.ศ. 2566
              คณะรัฐมนตรีมีมติรับทราบการยกเว้นค่าผ่านทางพิเศษตามประกาศกระทรวงคมนาคม กำหนดอัตราค่าผ่านทางพิเศษของทางพิเศษบูรพาวิถี และทางพิเศษกาญจนาภิเษก (บางพลี-สุขสวัสดิ์) ในช่วงเทศกาลสงกรานต์ พ.ศ. 2566 ตามที่กระทรวงคมนาคม (คค.) เสนอ
  
                สาระสำคัญของเรื่อง
              คค. รายงานว่า
                1. เนื่องจาก คค. มีนโยบายในการแก้ไขปัญหาการจราจรติดขัดของทางพิเศษบูรพาวิถีและทางพิเศษกาญจนาภิเษก (บางพลี-สุขสวัสดิ์) เพื่ออำนวยความสะดวกและรวดเร็วในการเดินทางของประชาชนในช่วงเทศกาลสงกรานต์ พ.ศ. 2566 ดังนั้น คณะกรรมการการทางพิเศษแห่งประเทศไทย (คณะกรรมการ กทพ.) ได้มีมติเมื่อวันที่ 21 กุมภาพันธ์ 2566 เห็นชอบในหลักการการกำหนดอัตราค่าผ่านทางพิเศษของทางพิเศษบูรพาวิถีและทางพิเศษกาญจนาภิเษก (บางพลี-สุขสวัสดิ์) ในช่วงเทศบาลสงกรานต์ พ.ศ. 2566 โดยไม่มีการจัดเก็บค่าผ่านทางพิเศษของทางพิเศษดังกล่าวตั้งแต่วันที่ 12 เมษายน 2566 เวลา 00.01 นาฬิกา ถึงวันที่ 18 เมษายน 2566 เวลา 24.00 นาฬิกา
                2. การดำเนินการยกเว้นค่าผ่านทางพิเศษดังกล่าวในช่วงเทศกาลสงกรานต์ พ.ศ. 2566 รวม 7 วันข้างต้น คาดว่าจะมีปริมาณจราจรที่ใช้ทางพิเศษ รายได้ที่ กทพ. ไม่ได้เรียกเก็บและผลประโยชน์ที่ได้รับ ดังนี้
                        2.1 ทางพิเศษบูรพาวิถี



ผลการวิเคราะห์
เฉลี่ยต่อวัน
กรณี กทพ. ยกเว้นค่าผ่านทาง รวม 7 วัน


ปริมาณจราจร
153,107 คัน/วัน
1,071,749 คัน


รายได้ที่ไม่ได้เรียกเก็บ
5,983,422 บาท/วัน
41,883,954 บาท


ผลประโยชน์ที่ได้รับ
			- มูลค่าจากการประหยัดค่าใช้จ่ายจากการใช้รถ
			- มูลค่าจากการประหยัดเวลาในการเดินทาง
 
			2,450,138 บาท/วัน
			 
			4,862,349 บาท/วัน
 
			17,150,966 บาท
			 
			34,036,443 บาท


รวมผลประโยชน์ที่ได้รับ
7,312,487 บาท/วัน
51,187,409 บาท



                        2.2 ทางพิเศษกาญจนาภิเษก (บางพลี-สุขสวัสดิ์)



ผลการวิเคราะห์
เฉลี่ยต่อวัน
กรณี กทพ. ยกเว้นค่าผ่านทาง รวม 7 วัน


ปริมาณจราจร
215,235 คัน/วัน
1,506,645 คัน


รายได้ที่ไม่ได้เรียกเก็บ
9,048,479 บาท/วัน
63,339,353 บาท


ผลประโยชน์ที่ได้รับ
			- มูลค่าจากการประหยัดค่าใช้จ่ายจากการใช้รถ
			- มูลค่าจากการประหยัดเวลาในการเดินทาง
 
			4,193,543 บาท/วัน
			 
			6,205,680 บาท/วัน
 
			29,354,801 บาท
			 
			43,439,760 บาท


รวมผลประโยชน์ที่ได้รับ
10,399,223 บาท/วัน
72,794,561 บาท



                3. ได้จัดทำร่างประกาศ คค. เรื่อง กำหนดให้ทางพิเศษบูรพาวิถี (ทางพิเศษสายบางนา-ชลบุรี) ทางยกระดับด้านทิศใต้สนามบินสุวรรณภูมิเชื่อมต่อทางพิเศษบูรพาวิถีและทางเชื่อมต่อทางพิเศษกาญจนาภิเษก (บางพลี-สุขสวัสดิ์) กับทางพิเศษบูรพาวิถีเป็นทางต้องเสียค่าผ่านทางพิเศษประเภทของรถที่ต้องเสียหรือยกเว้นค่าผ่านทางพิเศษ และอัตราค่าผ่านทางพิเศษ (ฉบับที่ 14) พ.ศ. 2566 และร่างประกาศ คค. เรื่อง กำหนดให้ทางพิเศษกาญจนาภิเษก (บางพลี-สุขสวัสดิ์) และทางพิเศษสายเชื่อมระหว่างถนนวงแหวนอุตสาหกรรมกับทางพิเศษกาญจนาภิเษก     (บางพลี-สุขสวัสดิ์) เป็นทางต้องเสียค่าผ่านทางพิเศษ ประเภทของรถที่ต้องเสียหรือยกเว้นค่าผ่านทางพิเศษ และอัตราค่าผ่านทางพิเศษ (ฉบับที่ 14) พ.ศ. 2566 ซึ่งคณะกรรมการ กทพ. ได้เห็นชอบแล้ว และได้เสนอรัฐมนตรีว่าการกระทรวงคมนาคมและประกาศในราชกิจจานุเบกษาตามขั้นตอนต่อไป
 
4. เรื่อง ผลการสำรวจความคิดเห็นของประชาชนต่อการบริหารงานของรัฐบาล พ.ศ. 2566 (ครบ 3 ปี 6 เดือน)
                คณะรัฐมนตรีรับทราบตามที่กระทรวงดิจิทัลเพื่อเศรษฐกิจและสังคม (ดศ.) เสนอผลการสำรวจความคิดเห็นของประชาชนต่อการบริหารงานของรัฐบาล พ.ศ. 2566 (ครบ 3 ปี 6เดือน) [เป็นการดำเนินการตามมติคณะรัฐมนตรี (17 มิถุนายน 2545) ที่ให้สำนักงานสถิติแห่งชาติ (สสช.) จัดเก็บข้อมูลและสถิติตัวเลข รวมทั้งสำรวจและสอบถามประชาชนเกี่ยวกับนโยบายหลัก ๆ ของรัฐบาล แล้วรายงานคณะรัฐมนตรีทราบ] โดย สสช. ได้ดำเนินการสำรวจความคิดเห็นของประชาชนที่มีอายุตั้งแต่ 18 ปีขึ้นไป ทุกจังหวัดทั่วประเทศจำนวน 6,970 คน ระหว่างวันที่ 25 มกราคม - 3 กุมภาพันธ์ 2566 สาระสำคัญสรุปได้ ดังนี้
                1. สรุปผลการสำรวจความคิดเห็นของประชาชน



ประเด็น
สรุปผลสำรวจ


(1) การรับรู้ข้อมูลข่าวสารของรัฐบาลหรือผลงานของรัฐบาล
ประชาชนร้อยละ 87.6 มีการติดตาม/รับรู้ข้อมูลข่าวสารของรัฐบาล (โดยร้อยละ 75.2 ติดตามผ่านทางโทรทัศน์มากที่สุด รองลงมาคือติดตามผ่านสื่อสังคมออนไลน์ร้อยละ 60.6) ขณะที่ร้อยละ 12.4 ไม่ติดตาม/ไม่รับรู้ โดยระบุว่าไม่สนใจและไม่มีเวลาว่าง ทั้งนี้ ประชาชนในกลุ่มอายุ 18-39 ปี ติดตาม/รับรู้ข้อมูลข่าวสารจากสื่อสังคมออนไลน์มากที่สุด ขณะที่กลุ่มอายุ 40 ปีขึ้นไป ติดตาม/รับรู้จากโทรทัศน์มากที่สุดเช่นเดียวกับผู้ที่มีการศึกษาสูงติดตาม/รับรู้ข่าวสารจากสื่อสังคมออนไลน์มากกว่าผู้ที่มีการศึกษาต่ำกว่า


(2) ความพึงพอใจต่อการบริหารงานของรัฐบาล
ประชาชนร้อยละ 41.1 มีความพึงพอใจในระดับมาก-มากที่สุด ร้อยละ 41.3 มีความพึงพอใจพอใจในระดับปานกลาง และร้อยละ 15.6 มีความพึงพอใจในระดับน้อย-น้อยที่สุด ส่วนร้อยละ 2.0 ไม่พึงพอใจเลย ทั้งนี้ เมื่อพิจารณาเป็นรายภาคพบว่า ประชาชนในภาคใต้และชายแดนภาคใต้มีความพึงพอใจในระดับมาก-มากที่สุดในสัดส่วนที่สูงกว่าภาคอื่น (ร้อยละ 60.7 และ 69.4 ตามลำดับ) ขณะที่ประชาชนในกรุงเทพมหานครมีความพึงพอใจในระดับมาก-มากที่สุดในสัดส่วนที่ต่ำกว่าภาคอื่น ผู้ที่มีอายุมากมีความพึงพอใจในระดับมาก-มากที่สุดในสัดส่วนที่สูงกว่าผู้ที่มีอายุน้อยกว่า และกลุ่มอาชีพเกษตรกรมีความพึงพอใจในระดับมาก-มากที่สุดในสัดส่วนที่สูงกว่ากลุ่มอาชีพอื่น


(3) ความพึงพอใจต่อโครงการ/มาตรการของรัฐบาล
ประชาชนมีความพึงพอใจในระดับมาก-มากที่สุด 5 อันดับแรก ได้แก่ 1) โครงการคนละครึ่ง (ร้อยละ 63.1) 2) โครงการบัตรสวัสดิการแห่งรัฐ (ร้อยละ 62.3) 3) มาตรการลดค่าน้ำค่าไฟ (ร้อยละ 40.7) 4) มาตรการลดค่าครองชีพ (ร้อยละ 37.8) และ           5) มาตรการช่วยเหลือด้านราคาน้ำมันเชื้อเพลิง (ร้อยละ 28.5)


(4) ความเชื่อมั่นต่อรัฐบาลในการแก้ปัญหาเศรษฐกิจของประเทศ
ประชาชนร้อยละ 32.9 มีความเชื่อมั่นในระดับมาก-มากที่สุด ร้อยละ 42.1 มีความเชื่อมั่นในระดับปานกลาง ขณะที่ร้อยละ 20.9 มีความเชื่อมั่นในระดับน้อย-น้อยที่สุด และร้อยละ 4.1 ไม่เชื่อมั่นเลย ทั้งนี้ เมื่อพิจารณาเป็นรายภาคพบว่าประชาชนในภาคใต้และชายแดนภาคใต้มีความเชื่อมั่นในระดับมาก-มากที่สุดในสัดส่วนที่สูงกว่าภาคอื่น (ร้อยละ 52-56) ขณะที่ประชาชนในกรุงเทพมหานครมีความเชื่อมั่นในระดับมาก-มากที่สุดในสัดส่วนที่ต่ำกว่าภาคอื่น


(5) เรื่องที่ประชาชนต้องการให้รัฐบาลดำเนินการช่วยเหลืออย่างเร่งด่วน
5 อันดับแรก ได้แก่ 1) ควบคุมราคาสินค้าอุปโภค-บริโภค (ร้อยละ 87.3) 2) ลดค่าไฟฟ้า/ค่าน้ำประปา (ร้อยละ 57.1) 3) ลดราคาน้ำมันเบนซินและแก๊สโซฮอล์ (ร้อยละ 49.9) 4) แก้ปัญหาด้านการเกษตร เช่น ราคาพืชผลตกต่ำ จัดหาตลาดรองรับผลผลิตและราคาปุ๋ยแพง (ร้อยละ 36.5) และ 5) เพิ่มมาตรการ/สวัสดิการ/เงินช่วยเหลือเยียวยา เช่น โครงการคนละครึ่ง เพิ่มเงินผู้มีรายได้น้อย และเพิ่มเบี้ยยังชีพคนชรา/ผู้พิการ (ร้อยละ 34.7)


(6) เรื่องที่ประชาชน   ประสบปัญหาจากการ                ถูกหลอกลวงจากแก๊งคอลเซ็นเตอร์
ในปี 2565 มีประชาชนร้อยละ 20.3 ประสบปัญหาการถูกหลอกลวงจากแก๊งคอลเซ็นเตอร์ โดยพบว่า เรื่องที่ประสบปัญหา 3 อันดับแรก ได้แก่ 1) ถูกละเมิดข้อมูลส่วนบุคคลหรือความเป็นส่วนตัว 2) สูญเสียเงินจากข้อความ/อีเมลหลอกลวง/การเข้าถึงเว็บไซต์ปลอม และ 3) สูญเสียเงินจากการถูกโจรกรรมข้อมูลบัตรเครดิต/เดบิต และแอปพลิเคชันทางการเงิน


(7) เรื่องที่ต้องการ     ให้รัฐบาลดำเนินการสนับสนุนให้ประชาชนปรับตัวเข้าสู่ดิจิทัล
5 อันดับแรก ได้แก่ 1) จัดหา WIFI ฟรี ให้ครอบคลุมทุกพื้นที่ (ร้อยละ 69.3) 2) จัดหาอินเทอร์เน็ตให้ประชาชนในราคาถูก (ร้อยละ 67.0) 3) สร้างความเชื่อมั่นหรือไว้วางใจเกี่ยวกับการนำเทคโนโลยีไปใช้ในการทำธุรกรรมต่าง ๆ (ร้อยละ 39.2) 4) เพิ่มความรู้และทักษะทางดิจิทัลให้กับประชาชน (ร้อยละ 39.1) และ 5) จัดหาอุปกรณ์ให้ประชาชนในราคาถูก เช่น คอมพิวเตอร์ และโน้ตบุ๊ค ในราคาย่อมเยา (ร้อยละ 35.9)



              2. ข้อเสนอแนะเชิงนโยบาย
                  2.1 ควรเพิ่มการประชาสัมพันธ์และเผยแพร่ข้อมูลข่าวสารของรัฐบาลผ่านช่องทางที่หลากหลาย เพื่อให้สามารถเข้าถึงประชาชนได้อย่างทั่วถึง เหมาะสมและตรงตามกลุ่มเป้าหมาย โดยเฉพาะสื่อสังคมออนไลน์ ซึ่งปัจจุบันได้เข้ามามีบทบาทต่อชีวิตประจำวันของประชาชนทุกกลุ่ม
                    2.2 ควรสร้างความรู้ ความเข้าใจ ส่งเสริม และสนับสนุนให้ประชาชนรู้เท่าทันและสามารถป้องกันการถูกหลอกลวงจากสื่อสังคมออนไลน์ รวมทั้งประชาสัมพันธ์ช่องทางการร้องเรียน/ร้องทุกข์ เมื่อประชาชนประสบปัญหาเรื่องการถูกหลอกลวง/ล่อลวง/ฉ้อโกงบนสื่อสังคมออนไลน์ เช่น สายด่วน 1212 และสายด่วน 1441 ตำรวจไซเบอร์
                    2.3 ควรจัดหาอินเทอร์เน็ตฟรีให้ครอบคลุมทุกพื้นที่ เพื่อให้ประชาชนสามารถเข้าถึงและใช้ในการสร้างงาน สร้างอาชีพ เช่น การขายของออนไลน์ และยูทูบเบอร์เพื่อยกระดับคุณภาพชีวิตของประชาชนให้ดีขึ้นโดยนำเทคโนโลยีดิจิทัลมาใช้ให้เกิดประโยชน์รวมทั้งสร้างความเชื่อมั่นโดยเพิ่มความรู้และทักษะให้ประชาชนสามารถใช้เทคโนโลยีดิจิทัลได้
                    2.4 ควรให้ความช่วยเหลือและแก้ไขปัญหาตามความต้องการของประชาชนในแต่ละกลุ่มและพื้นที่ ผ่านนโยบายและมาตรการต่าง ๆ เช่น การขยายระยะเวลามาตรการลดค่าน้ำ-ค่าไฟ ขยายระยะเวลาโครงการคนละครึ่ง และจัดหาตลาดรองรับพืชผลทางการเกษตร รวมทั้งการส่งเสริมให้เกิดการจ้างงาน สร้างอาชีพให้กับประชาชน เช่น ส่งเสริมการท่องเที่ยวในประเทศและจัดหาแหล่งเงินทุนดอกเบี้ยต่ำ
 
5. เรื่อง สรุปรายงานการติดตามการดำเนินงานตามนโยบายรัฐบาลและข้อสั่งการนายกรัฐมนตรี ครั้งที่ 22 (ระหว่างวันที่ 1 มกราคม 2564 - 31 มกราคม 2566)
              คณะรัฐมนตรีรับทราบตามที่คณะกรรมการติดตามการดำเนินงานตามนโยบายรัฐบาลและข้อสั่งการนายกรัฐมนตรี (กตน.) เสนอสรุปรายงานการติดตามการดำเนินงานตามนโยบายรัฐบาลและข้อสั่งการนายกรัฐมนตรี    ครั้งที่ 22 (ระหว่างวันที่ 1 มกราคม 2564 - 31 มกราคม 2566) สรุปสาระสำคัญได้ ดังนี้
 
                1. นโยบายหลัก 7 ด้าน ประกอบด้วย




นโยบายหลัก
มาตรการ/ผลการดำเนินงานที่สำคัญ


1) การปกป้องและ    เชิดชูสถาบันพระมหากษัตริย์
1.1) ดำเนินโครงการรักษ์น้ำเพื่อพระแม่ของแผ่นดิน กิจกรรมสร้างฝายชะลอน้ำตามแนวพระราชดำริ ณ จังหวัดแม่ฮ่องสอน โดยฟื้นฟูและอนุรักษ์ทรัพยากรธรรมชาติด้วยการสืบสานพระราชดำริของพระบาทสมเด็จพระบรมชนกาธิเบศร มหาภูมิพลอดุลยเดชมหาราช บรมนาถบพิตร
			1.2) น้อมนำพระดำริ “ผ้าไทยใส่ให้สนุก” ในสมเด็จพระเจ้าลูกเธอเจ้าฟ้า                    สิริวัณณวรี นารีรัตนราชกัญญา ผ่านกิจกรรม “การแสดงแบบผ้าไทยใส่สนุก” ใน      20 จังหวัดภาคอีสาน ส่งเสริมการเรียนรู้และส่งเสริมอาชีพ “วิชชาลัยผ้าทอหนอง              ลำภู” และกิจกรรมถ่ายทอดอัตลักษณ์ความหลากหลายผ้าพื้นถิ่นเมืองใต้ในพื้นที่             14 จังหวัดภาคใต้


2) การสร้างความมั่นคง ความปลอดภัยของประเทศ และความสงบสุขของประเทศ
2.1) วันความปลอดภัยของผู้ใช้ถนน โดยจัดกิจกรรมรณรงค์ป้องกันและลดอุบัติเหตุทางถนนอย่างเข้มข้นและต่อเนื่อง เช่น ฝึกอบรมเยาวชนขับขี่ปลอดภัยเสริมสร้างวินัยจราจรและการป้องกันอุบัติภัยในโรงเรียนและประชาสัมพันธ์สร้างจิตสำนึกด้านความปลอดภัยทางถนนผ่านช่องทางต่าง ๆ
			2.2) บูรณาการมาตรการป้องกันและปราบปรามยาเสพติดเชิงรุก โดยกระทรวงมหาดไทยบูรณาการร่วมกับหน่วยงานในพื้นที่ดำเนินการจับกุมผู้ต้องหาพร้อมยาบ้า เช่น จังหวัดขอนแก่น จับกุมผู้ต้องหาพร้อมยาบ้า 998,000 เม็ด และจังหวัดนนทบุรี จับกุมผู้ต้องหาพร้อมยาบ้า 200,000 เม็ด


3) การทำนุบำรุงศาสนา ศิลปะและวัฒนธรรม
3.1) จัดงานมหกรรมวัฒนธรรมแห่งชาติ “วิถีถิ่น วิถีไทย” “อารยธรรมแห่งสายน้ำ วัฒนธรรมจีนไทยสานสายใยชาติพันธุ์” ณ จังหวัดนครสวรรค์ โดยเป็นการดำเนินการตามเป้าหมายส่งเสริมการสร้างความเข้มแข็งให้แก่ระบบเศรษฐกิจฐานรากในระดับชุมชนและท้องถิ่น สนับสนุนนโยบายโมเดลเศรษฐกิจชีวภาพ เศรษฐกิจหมุนเวียน และเศรษฐกิจสีเขียว [Bio-Circular-Green (BCG) Economy] ของรัฐบาล และผลักดัน “Soft Power” ทั้งนี้ มีผู้รับชมและเข้าร่วมการจัดงาน             ณ สถานที่จัดงาน และผ่านช่องทางสื่อออนไลน์ จำนวนไม่น้อยกว่า 298,858 คน และมีรายได้หมุนเวียนช่วงการจัดงานไม่น้อยกว่า 1.94 ล้านบาท
			3.2) จัดงานเทศกาลภาพยนตร์อาเซียนแห่งกรุงเทพมหานคร ครั้งที่ 8 เพื่อขับเคลื่อนยุทธศาสตร์การส่งเสริมอุตสาหกรรมภาพยนตร์และวิดีทัศน์ผลักดันให้ประเทศไทยเป็นศูนย์กลางด้านภาพยนตร์ของอาเซียน กระตุ้นเศรษฐกิจในภูมิภาคอาเซียน และขับเคลื่อนให้อุตสาหกรรมภาพยนตร์ของภูมิภาคก้าวหน้ายิ่ง ๆ ขึ้นไปในเวทีโลก
			3.3) จัดโครงการเข้าวัดปฏิบัติธรรมวันธรรมสวนะ “ครอบครัวหิ้วตะกร้า ศรัทธาอิ่มบุญ อุดหนุนชุมชน” เพื่อกระตุ้นเศรษฐกิจชุมชนและลดปริมาณการใช้บรรจุภัณฑ์พลาสติกลดโลกร้อน เสริมสร้างความอบอุ่นและเข้มแข็งของสถาบันครอบครัว และนำหลักธรรมทางพระพุทธศาสนาไปปรับใช้ในการดำเนินชีวิต


4) การพัฒนาเศรษฐกิจและความสามารถในการแข่งขันของไทย
4.1) พัฒนาภาคอุตสาหกรรม เช่น (1) ดำเนินโครงการจิตอาสารักษ์แม่น้ำ โดยกำกับดูแลโรงงานบริเวณลุ่มน้ำ สร้างนวัตกรรมร่วมกับผู้ประกอบการจิตอาสา เช่น ระบบบำบัดน้ำเสียชุมชนแบบติดกับที่ (Onsite) และ (2) พัฒนาอุตสาหกรรมภายใต้แนวคิดเศรษฐกิจ BCG เช่น ดำเนินโครงการส่งเสริมโรงงานอุตสาหกรรมให้มีความรับผิดชอบต่อสังคมและชุมชน เพื่อเป้าหมายการฟื้นฟูและยกระดับเศรษฐกิจและสังคม (CSR-DIW to covid-19 Relief) และพัฒนาฐานระบบเมืองอุตสาหกรรมเชิงนิเวศ 39 จังหวัด 53 พื้นที่
			4.2) พัฒนาภาคเกษตร โดยขับเคลื่อนการป้องกันและแก้ไขปัญหาการเผาในพื้นที่เกษตรกรรมให้บรรลุตามเป้าหมาย : การลด การปลดปล่อยก๊าซคาร์บอนไดออกไซด์สุทธิให้เป็นศูนย์ภายในปี 2613 ซึ่งได้จัดงาน “ไถกลบแทนเผา บรรเทามลพิษ พิชิตหมอกควัน” ประจำปี 2566 ณ จังหวัดเชียงใหม่ เพื่อส่งเสริมให้เกษตรกรตระหนักรู้ถึงการทำเกษตรกรรมที่ไม่เผาฟางและตอซังพืช ลดปัญหาหมอกควัน ฝุ่นละออง และลดผลกระทบต่อการเกิดภาวะโลกร้อน
			4.3) พัฒนาภาคการท่องเที่ยว โดยเตรียมความพร้อมในการต้อนรับนักท่องเที่ยวภายใต้กิจกรรมสร้างเครือข่ายและเตรียมความพร้อมให้กับบุคลากรด้านการท่องเที่ยวภายใต้แนวคิด “การเป็นเจ้าบ้านที่ดี” ซึ่งมีแนวทางการทำงาน เช่น ยกระดับความปลอดภัยในชีวิตและทรัพย์สินของนักท่องเที่ยว จัดทำมาตรฐานภาคบังคับกิจกรรมท่องเที่ยวแคมปิง และยกระดับอาสาสมัครท่องเที่ยวและกีฬา
			4.4) พัฒนาการค้าการลงทุนเพื่อมุ่งสู่การเป็นชาติการค้าการบริการและการลงทุนในภูมิภาค โดยเปิดตัวแพลตฟอร์ม “เกษตรผลิต พาณิชย์ตลาด” ผ่านแอปพลิเคชัน “MOC Agri Mart” ทำให้เกษตรกรมีช่องทางการจำหน่ายผลผลิตทางการเกษตรได้โดยตรง และเพิ่มทางเลือกให้ผู้บริโภคในการเลือกซื้อสินค้า
			4.5) พัฒนาโครงสร้างพื้นฐานด้านวิทยาศาสตร์ เทคโนโลยี การวิจัยและการพัฒนาและนวัตกรรม โดยสร้างสรรค์เมนูอาหาร “ขนมชั้นแห่งอนาคต รางวัลชนะเลิศ Future for Sustainability” เป็นสูตรลดน้ำตาล เป็นหนึ่งในอาหารในงานเลี้ยงรับรองของการประชุมผู้นำเขตเศรษฐกิจเอเปค 2022


5) การปฏิรูปกระบวน
การเรียนรู้และพัฒนาศักยภาพของคนไทยทุกช่วงวัย
จัดทำโครงการ “หนึ่งโรงเรียนหนึ่งครูอนามัย สร้างเด็กไทยรอบรู้สุขภาพ” เป็นโครงการที่ให้ความสำคัญกับพัฒนาการของเด็กไทยอย่างรอบด้าน โดยมีเป้าหมาย “4H” ได้แก่ Head ด้านปัญญา Heart ด้านทัศนคติ Hands ด้านเรียนรู้และปฏิบัติจริง และ Health ด้านสุขภาพ


6) การพัฒนาระบบสาธารณสุขและหลักประกันทางสังคม
ยกระดับโรงพยาบาลปลวกแดง 2 จังหวัดระยอง ในรูปแบบการร่วมทุนระหว่างภาครัฐและเอกชน (Public Private Partnership: PPP) มูลค่าลงทุน 2,647 ล้านบาท เพื่อรองรับประชาชนและผู้ประกันตน 200,000 คน ในพื้นที่เขตพัฒนาพิเศษภาคตะวันออก (Eastern Economic Corridor: EEC) ให้เข้าถึงบริการที่มีมาตรฐาน รวดเร็ว และปลอดภัย ซึ่งเปิดให้เอกชนร่วมลงทุนในเดือนมกราคม-กุมภาพันธ์ 2566


7) การฟื้นฟูทรัพยากรธรรมชาติและการรักษาสิ่งแวดล้อมเพื่อสร้างการเติบโตอย่างยั่งยืน
ขับเคลื่อนวาระแห่งชาติ “การแก้ไขปัญหามลพิษด้านฝุ่นละออง” โดยจัดตั้งคณะทำงานติดตามสถานการณ์ภายใต้กองอำนวยการป้องกันและบรรเทาสาธารณภัยจังหวัด เพื่อเฝ้าระวังและติดตามสถานการณ์ในพื้นที่ เน้นการใช้ประโยชน์จากเทคโนโลยีของหน่วยงานต่าง ๆ เช่น ภาพถ่ายดาวเทียมและระบบแอปพลิเคชัน               ต่าง ๆ



       
                2. นโยบายเร่งด่วน 8 เรื่อง ประกอบด้วย




นโยบายเร่งด่วน
มาตรการ/ผลการดำเนินงานที่สำคัญ


1) การแก้ไขปัญหาในการดำรงชีวิตของประชาชน
1.1) ขยายเวลาปรับลดอัตราภาษีสรรพสามิตน้ำมันดีเซล เพื่อลดภาระค่าครองชีพของประชาชนและการฟื้นตัวทางเศรษฐกิจของประเทศ ลิตรละ 5 บาท ตั้งแต่วันที่ 21 มกราคม - 20 พฤษภาคม 2566
			1.2) จัดทำโครงการช่วยเหลือด้านหนี้สินสมาชิกสหกรณ์และกลุ่มเกษตรกร โดยลดภาระดอกเบี้ยสมาชิกสหกรณ์และกลุ่มเกษตรกรที่มีหนี้เงินกู้เพื่อการเกษตร 680 แห่ง จำนวน 182,869 ราย


2) การปรับปรุงระบบสวัสดิการและพัฒนาคุณภาพชีวิตของประชาชน
ตั้งแต่วันที่ 1 ตุลาคม 2565 - 31 มกราคม 2566 ได้โอนเงินให้แก่ผู้มีสิทธิในโครงการลงทะเบียนเพื่อสวัสดิการแห่งรัฐ จำนวน 118,983.99 ล้านบาท และจ่ายเงินสวัสดิการสังคมและเงินอื่นผ่านระบบบูรณาการฐานข้อมูลสวัสดิการสังคม (e-Social Welfare) จำนวน 47,109.27 ล้านบาท


3) มาตรการเศรษฐกิจเพื่อรองรับความผันผวนของเศรษฐกิจโลก
จัดทำโครงการเราเที่ยวด้วยกัน เฟส 5 วงเงิน 2,016 ล้านบาท และโครงการกระตุ้นการท่องเที่ยวเพื่อฟื้นฟูเศรษฐกิจของประเทศไทย วงเงิน 1,930 ล้านบาท เพื่อช่วยผลักดันและสนับสนุนการสร้างรายได้ทางการท่องเที่ยวให้เป็นไปตามเป้าหมาย


4) การให้ความช่วยเหลือเกษตรกรและพัฒนานวัตกรรม
4.1) ดำเนินโครงการประกันภัยข้าวนาปี โดยมีเกษตรกรเข้าร่วมโครงการขั้นพื้นฐาน 1.91 ล้านราย เบี้ยประกันรวม 2,889.85 ล้านบาท และจ่ายสินไหมทดแทนแล้ว 1,593.02 ล้านบาท
			4.2) ดำเนินโครงการประกันภัยข้าวโพดเลี้ยงสัตว์ โดยมีเกษตรกรเข้าร่วมโครงการขั้นพื้นฐาน 75,707 ราย เบี้ยประกันภัยรวม 229.04 ล้านบาท และจ่ายสินไหมทดแทนแล้ว 24.16 ล้านบาท


5) การยกระดับศักยภาพของแรงงาน
ดำเนินโครงการมหกรรมรวมพลัง สร้างงาน สร้างอาชีพ สร้างรายได้ภายใต้นโยบาย “สืบสาน รักษา ต่อยอด ฟื้นฟู พลิกโฉมตลาดแรงงานไทย” เช่น กิจกรรมนัดพบแรงงาน และกิจกรรมจัดคลินิกส่งเสริมการพัฒนาฝีมือแรงงาน


6) การวางรากฐานระบบเศรษฐกิจของประเทศสู่อนาคต
ในเดือนมกราคม 2566 ได้ส่งเสริมการลงทุนในพื้นที่ EEC โดยจัดให้มีการยื่นขอรับการส่งเสริมการลงทุนในเขตพื้นที่ EEC จำนวน 38 โครงการ มูลค่าเงินลงทุนทั้งสิ้น 57,854 ล้านบาท


7) การแก้ไขปัญหายาเสพติดและสร้างความสงบสุขในพื้นที่ชายแดนภาคใต้
7.1) ตั้งแต่วันที่ 1-31 มกราคม 2566 ได้จับกุมคดียาเสพติด 7,324 คดี ผู้ต้องหา 1,802 คน ยึดยาบ้า 9.75 ล้านเม็ด ไอซ์ 255.47 กิโลกรัม เฮโรอีน 1.54 กิโลกรัม      เคตามีน 6.81 กิโลกรัม ยาอี 8,480 เม็ด และฝิ่น 12.44 กรัม
			7.2) เดือนตุลาคม 2565 - มกราคม 2566 ได้รับเรื่องร้องเรียนผ่านศูนย์รับเรื่องร้องเรียนยาเสพติด 1386 จำนวน 4,787 เรื่อง และผ่านสำนักงานปลัดสำนักนายกรัฐมนตรี 1111 จำนวน 7 เรื่อง ดำเนินการแล้วเสร็จ 2,142 เรื่อง


8) การพัฒนาระบบการให้บริการประชาชน
อำนวยความสะดวกในการประกอบธุรกิจ (Ease of Doing Business) แก่บุคลากรทักษะสูง/ผู้เชี่ยวชาญ (Talents) นักลงทุน (Investors) ผู้บริหาร (Executives) และผู้ประกอบการวิสาหกิจเริ่มต้น (Startup) ที่ประสงค์จะเข้ามาทำงานหรือลงทุนในอุตสาหกรรมเป้าหมายของประเทศ ผ่านวีซ่าประเภทพิเศษ (SMART Visa) ซึ่งในเดือนมกราคม 2566 มีผู้ขอรับรองคุณสมบัติ 44 คำขอ และมีผู้ผ่านการรับรองคุณสมบัติทั้งสิ้น 39 คำขอ



6. เรื่อง นโยบายและแนวทางในการพัฒนาการสหกรณ์ ระยะ 5 ปี (พ.ศ. 2566 - 2570)
                คณะรัฐมนตรีรับทราบตามที่กระทรวงเกษตรและสหกรณ์ (กษ.) เสนอนโยบายและแนวทางในการพัฒนาการสหกรณ์ ระยะ 5 ปี (พ.ศ. 2566 - 2570) ตามมติคณะกรรมการพัฒนาการสหกรณ์แห่งชาติ (คพช.) ครั้งที่ 4/2565 เมื่อวันที่ 22 ธันวาคม 2565* [เป็นการดำเนินการตามพระราชบัญญัติสหกรณ์ พ.ศ. 2542 มาตรา 10 (1) บัญญัติให้ คพช. มีอำนาจหน้าที่เสนอความเห็นต่อคณะรัฐมนตรีในเรื่องนโยบายและแนวทางในการพัฒนาการสหกรณ์ให้สอดคล้องกับสภาวะเศรษฐกิจและสังคมของประเทศ] สรุปสาระสำคัญได้ ดังนี้
                1. สถานการณ์ทั่วไปของสหกรณ์ของประเทศไทย
                  สหกรณ์ในไทยมีจำนวน 7,520 แห่ง และมีแนวโน้มลดลงอย่างต่อเนื่องซึ่งในภาพรวมของการดำเนินธุรกิจของสหกรณ์ พบว่า มีปริมาณธุรกิจด้านการให้เงินกู้มากที่สุด รองลงมาเป็นการรับฝากเงิน และการรวบรวมผลผลิต ส่วนชุมนุมสหกรณ์มีจำนวน 135 แห่ง และมีแนวโน้มลดลงอย่างต่อเนื่องเช่นกัน โดยมีสัดส่วนปริมาณธุรกิจในการให้บริการรับฝากสูงที่สุด รองลงมาเป็นการให้สินเชื่อ ส่วนการดำเนินงานในด้านอื่น ๆ อยู่ที่ประมาณร้อยละ 1 ของปริมาณธุรกิจของชุมนุมสหกรณ์ ทั้งนี้ เมื่อพิจารณาการเติบโตของปริมาณธุรกิจของชุมนุมสหกรณ์ พบว่า ปริมาณธุรกิจมีแนวโน้มเพิ่มสูงขึ้นทุกปีแต่ชุมนุมสหกรณ์ที่มีกำไรมีสัดส่วนลดลง
                    จากสถานการณ์ทั่วไปของสหกรณ์และสภาพเศรษฐกิจในประเทศหลังการฟื้นตัวจากการแพร่ระบาดของโรคติดเชื้อไวรัสโคโรนา 2019 พบว่า มีความท้าทายที่สหกรณ์ต้องเผชิญ ได้แก่ (1) สภาวะเศรษฐกิจหดตัว (2) การเปลี่ยนแปลงโครงสร้างประชากร (3) การฟื้นตัวจากภาวะวิกฤตโรคระบาด และ (4) ความก้าวหน้าทางเทคโนโลยี ดังนั้น จึงจำเป็นต้องมีการส่งเสริมและพัฒนาในมิติต่าง ๆ ได้แก่ (1) การนำองค์กรสมัยใหม่ (ผู้นำแบบสมัยใหม่) (2) การพัฒนาคนสำหรับโลกยุคใหม่ (3) การพัฒนาองค์กรสู่รูปแบบการบริหารองค์กรที่มีความคล่องตัว (4) การพัฒนาผลิตภัณฑ์ให้ตรงตามความต้องการของลูกค้า และ (5) การเปลี่ยนผ่านไปสู่ความยั่งยืนของการสหกรณ์
                2. นโยบายและแนวทางในการพัฒนาการสหกรณ์ ระยะ 5 ปี (พ.ศ. 2566 - 2570) มีเป้าหมายเพื่อให้สหกรณ์เข้มแข็งและเป็นองค์กรสมรรถนะสูงด้วยเทคโนโลยี นวัตกรรมเพื่อเป็นกลไกสำคัญในการพัฒนาเศรษฐกิจฐานราก ประกอบด้วย 6 นโยบายย่อย สรุปได้ ดังนี้




นโยบาย
แนวทางการพัฒนา


(1) พัฒนาศักยภาพการบริหารจัดการในสหกรณ์สู่การเป็นองค์กรสมรรถนะสูงด้วยเทคโนโลยีและนวัตกรรม
1) พัฒนารูปแบบการบริหารสหกรณ์ในด้านการบริหารจัดการองค์ความรู้ในองค์กรและปรับโครงสร้างให้มีความคล่องตัวและยืดหยุ่น
			2) กำหนดคุณลักษณะที่พึงประสงค์ของกรรมการสหกรณ์ ผู้ตรวจสอบกิจการและพัฒนาศักยภาพกรรมการสหกรณ์ในด้านการบริหารจัดการและผู้ตรวจสอบกิจการให้เป็นไปตามลักษณะที่พึงประสงค์
			3) พัฒนาบุคลากรให้มีทักษะด้านเทคโนโลยีและมีความเป็นมืออาชีพในการดำเนินธุรกิจ
			4) สร้างวัฒนธรรมแห่งการเรียนรู้ในสหกรณ์ โดยสร้างกระบวนการจัดการเรียนรู้หรือแหล่งเรียนรู้ และใช้องค์ความรู้จากบุคลากร
			5) สนับสนุนให้สหกรณ์พัฒนาเทคโนโลยีและนวัตกรรมเพื่อการดำเนินธุรกิจและการให้บริการสมาชิก


(2) ส่งเสริมการขับเคลื่อนองค์กรและดำเนินธุรกิจด้วยเทคโนโลยีและข้อมูลสารสนเทศ
1) วางระบบการจัดเก็บข้อมูลพื้นฐานของสหกรณ์ รวมทั้งจัดหาและสนับสนุนระบบโครงสร้างพื้นฐานด้านงานเทคโนโลยีสารสนเทศที่เหมาะสมกับบริบทของแต่ละประเภทสหกรณ์
			2) พัฒนาและปรับเปลี่ยนกรอบความคิดและทัศนคติเกี่ยวกับการใช้เทคโนโลยีและนวัตกรรมแก่บุคลากรสหกรณ์
			3) พัฒนาระบบสารสนเทศเพื่อการจัดการและสนับสนุนการดำเนินงานของสหกรณ์และเครือข่ายการสหกรณ์
			4) พัฒนาหลักสูตรการวิเคราะห์ข้อมูลและการใช้ข้อมูลเพื่อการตัดสินใจสำหรับบุคลากรสหกรณ์


(3) ยกระดับศักยภาพและสมรรถนะการดำเนินธุรกิจตามลักษณะธุรกิจและประเภทของสหกรณ์
1) ยกระดับขบวนการสหกรณ์ให้เป็นองค์กรที่มีสมรรถนะสูง
			2) สร้างมูลค่าและเพิ่มมูลค่าแก่ผลิตภัณฑ์และบริการของสหกรณ์ รวมถึงการลดค่าใช้จ่ายในการดำเนินการด้วยการปรับปรุงกระบวนการสำคัญและการนำนวัตกรรมและเทคโนโลยีดิจิทัลมาใช้ ดังนี้
			    2.1) ธุรกิจด้านการเกษตร สนับสนุนทรัพยากรและองค์ความรู้เพื่อเพิ่มผลิตภาพการผลิตทั้งในเชิงปริมาณและมูลค่า และความหลากหลายของสินค้าเกษตร รวมถึงการปรับตัวเพื่อเป็นผู้ให้บริการด้านการเกษตรสมัยใหม่เพื่อให้สหกรณ์มีบทบาทในการช่วยเหลือเกษตรกรในการทำการเกษตรอย่างมีประสิทธิภาพ ตลอดห่วงโซ่คุณค่า ตั้งแต่ต้นทาง กลางทาง และปลายทาง โดยใช้การตลาดนำการผลิต
			    2.2) ธุรกิจด้านการเงิน พัฒนานวัตกรรมและเทคโนโลยีทางการเงิน โดยสร้างเครือข่ายความร่วมมือกับสถาบันการเงิน สหกรณ์ประเภทออมทรัพย์และเครดิตยูเนี่ยน รวมถึงพัฒนานวัตกรรมทางการเงินรูปแบบใหม่ ๆ ให้สอดคล้องกับความต้องการและบริบทที่เปลี่ยนแปลงไป และวางรูปแบบและสนับสนุนให้มีระบบเครือข่ายทางการเงินระหว่างสหกรณ์ต่างประเภท
			    2.3) ธุรกิจด้านการบริการ พัฒนาแพลตฟอร์มและช่องทางการบริการสำหรับการดำเนินธุรกิจที่เหมาะสมกับการให้บริการสมาชิกภายใต้บริบทที่เปลี่ยนแปลงไป
			3) พัฒนาและต่อยอดองค์ความรู้และทักษะความเชี่ยวชาญในการประกอบอาชีพของสมาชิกทั้งภาคการเกษตรและนอกภาคการเกษตร โดยพัฒนากระบวนการผลิต การให้บริการ และการทำธุรกิจให้เหมาะสมกับบริบทและสภาพแวดล้อมความท้าทายที่เปลี่ยนแปลงไปของโลก รวมถึงการจัดสวัสดิการแก่สมาชิกที่เหมาะสมกับช่วงวัยและอาชีพ
			4) ส่งเสริมการประกอบอาชีพที่เหมาะสมกับสังคมสูงวัยในชุมชนที่สอดคล้องกับธุรกิจและบริบทของสหกรณ์เพื่อให้สามารถพึ่งพาตัวเองได้
			5) พัฒนาความรู้เรื่องการดำเนินธุรกิจ เทคโนโลยีและนวัตกรรมแก่บุคลากรสหกรณ์และเจ้าหน้าที่ของหน่วยงานภาครัฐ
			6) ฝึกทักษะการวางแผนธุรกิจโดยคำนึงถึงการบริหารความเสี่ยงของบุคลากรสหกรณ์


(4) สร้างการเชื่อมโยงและร่วมมือกันทางธุรกิจและสังคม เพื่อการเติบโตอย่างยั่งยืน
1) สร้างกลไกการเป็นห่วงโซ่อุปทานระหว่างประเภทสหกรณ์ โดยออกแบบโครงสร้างขบวนการสหกรณ์ให้มีความเชื่อมโยงทั้งทางด้านธุรกิจและการร่วมมือในการพัฒนาสหกรณ์ทั้งในด้านเศรษฐกิจและสังคม
			2) สร้างระบบนิเวศทางธุรกิจโดยการรวมตัวของธุรกิจ บุคลากร องค์กรและหน่วยงานที่เกี่ยวข้องเพื่อส่งเสริมให้ทุกฝ่ายสามารถพัฒนาไปข้างหน้าได้รวมทั้งการลดความเสี่ยงที่อาจเกิดขึ้นในอนาคต การยกระดับความสัมพันธ์และการสร้างความร่วมมือและการเป็นหุ้นส่วนทางธุรกิจกับทุกภาคส่วน
			3) พัฒนาให้ชุมนุมสหกรณ์ในแต่ละระดับวางแผนการเชื่อมโยงธุรกิจของสหกรณ์เพื่อให้เกิดความร่วมมือกันทางธุรกิจและสังคม
			4) ควบรวมสหกรณ์หรือกลุ่มเกษตรกรเพื่อให้เกิดการบริหารจัดการที่ดีและเพิ่มประสิทธิภาพในการบริการสมาชิก


(5) สร้างธรรมาภิบาลในขบวนการสหกรณ์
1) กำหนดจรรยาบรรณของบุคลากรสหกรณ์ในข้อบังคับของสหกรณ์และแต่งตั้งคณะกรรมการด้านจรรยาบรรณที่มีความเป็นอิสระ
			2) กำหนดคุณสมบัติและองค์ประกอบของคณะกรรมการที่เป็นผู้มีความรู้ความสามารถและประสบการณ์ในการบริหาร รวมถึงกำหนดวิธีการสรรหาก่อนการเลือกตั้งคณะกรรมการให้มีความเป็นธรรมและมีส่วนร่วมจากสมาชิกสหกรณ์
			3) สนับสนุนการสร้างวัฒนธรรมองค์กรที่เน้นเรื่องการบริหารจัดการที่ดีและธรรมาภิบาลในสหกรณ์
			4) สร้างกลไกในการเฝ้าระวัง กำกับ ติดตาม และการบริหารจัดการของสหกรณ์ รวมทั้งมีระบบควบคุมภายในเพื่อป้องกันการทุจริตในสหกรณ์
			5) สร้างนวัตกรรมการป้องกันและปราบปรามการทุจริตเชิงรุกในสหกรณ์โดยใช้เทคโนโลยีและนวัตกรรม
			6) ทบทวนและปรับปรุงข้อกฎหมายให้เอื้อต่อการแก้ปัญหาให้ทันท่วงที


(6) ปรับโครงสร้างและบทบาทหน้าที่ขบวนการสหกรณ์และภาครัฐ เพื่อให้ทันต่อการเปลี่ยนแปลง
1) ศึกษา วิจัย และพัฒนาเพื่อให้เกิดกระบวนการเรียนรู้ร่วมกัน รวมถึงการวิเคราะห์สถานการณ์ในอนาคตของสหกรณ์แต่ละประเภทในด้านการบริหารจัดการ การดำเนินธุรกิจ และการลงทุนเพื่อนำไปสู่การปรับปรุงข้อเสนอและการทบทวนโครงสร้างการสหกรณ์ในไทยที่เหมาะสม
			2) สร้างความเข้มแข็งของชุมนุมสหกรณ์ทุกระดับและสันนิบาตสหกรณ์แห่งประเทศไทย โดยการปรับปรุงและทบทวนโครงสร้างและบทบาทหน้าที่
			3) เสริมสร้างศักยภาพในการกำกับดูแลสหกรณ์ โดยการปรับปรุงโครงสร้างและบทบาทหน้าที่ของหน่วยงานภาครัฐให้มีโครงสร้างที่เหมาะสมและทำหน้าที่ในการส่งเสริมและกำกับดูแลสหกรณ์ให้มีประสิทธิภาพ
			4) ปรับปรุงแนวทางการส่งเสริม พัฒนา และกำกับสหกรณ์ รวมทั้งกำหนดเกณฑ์มาตรฐานของสหกรณ์แต่ละประเภท



                คพช. ได้นำนโยบายดังกล่าวไปสู่การปฏิบัติโดยจัดทำเป็นแผนพัฒนาสหกรณ์ ฉบับที่ 5 (พ.ศ. 2566 - 2570) และได้กำหนดแนวทางขับเคลื่อนแผนฯ โดยแต่งตั้งคณะอนุกรรมการขับเคลื่อนแผนพัฒนาการสหกรณ์ฯ และคณะอนุกรรมการติดตามและประเมินผลแผนพัฒนาการสหกรณ์ฯ เพื่อขับเคลื่อนแผนและติดตามความก้าวหน้าจากทุกภาคส่วนต่อไป
_____________________
* เป็นข้อมูลที่ได้รับจากการประสานเพิ่มเติมเมื่อวันที่ 27 มีนาคม 2566
 



ต่างประเทศ



7. เรื่อง สรุปผลการประชุมคณะกรรมการว่าด้วยสิ่งแวดล้อมและการพัฒนาสมัยที่ 7 (CED 7) ระดับรัฐมนตรี 
                คณะรัฐมนตรีรับทราบตามที่กระทรวงทรัพยากรธรรมชาติและสิ่งแวดล้อม (ทส.) เสนอ สรุปผลการประชุมคณะกรรมการว่าด้วยสิ่งแวดล้อมและการพัฒนาสมัยที่ 7 (The Seventh Session of the Committee on Environment and Development: CED 7)1 ระดับรัฐมนตรี ณ ศูนย์การประชุมสหประชาชาติกรุงเทพมหานคร และผ่านระบบการประชุมทางไกล ระหว่างวันที่ 29 พฤศจิกายน-1 ธันวาคม 2565  โดยมีรองปลัดกระทรวงทรัพยากรธรรมชาติและสิ่งแวดล้อม (นายเถลิงศักดิ์ เพ็ชรสุวรรณ)  เป็นผู้แทนไทยเข้าร่วมการประชุมฯ [คณะรัฐมนตรีมีมติ (22 พฤศจิกายน 2565) เห็นชอบต่อกรอบท่าทีไทยสำหรับการประชุมฯ และหลักการต่อร่างปฏิญญาระดับรัฐมนตรีว่าด้วยการปกป้องโลกของเราผ่านความร่วมมือระดับภูมิภาคและความเป็นอันหนึ่งอันเดียวกันในภูมิภาคเอเชียและแปซิฟิกและแผนปฏิบัติการระดับภูมิภาคว่าด้วยมลพิษทางอากาศ ภาคผนวกของปฏิญญาระดับรัฐมนตรีฯ และอนุมัติให้หัวหน้าคณะผู้แทนไทย หรือผู้แทนที่ได้รับมอบหมายให้การรับรองปฏิญญาระดับรัฐมนตรีฯ และภาคผนวกของปฏิญญาระดับรัฐมนตรีฯ] สรุปสาระสำคัญได้ ดังนี้
                1. การประชุม CED 7 ระดับรัฐมนตรี ภายใต้หัวข้อหลัก “Protecting our planet through regional cooperation and solidarity in Asia and the Pacific” สรุปได้ ดังนี้
                        1.1 การประชุมระดับเจ้าหน้าที่อาวุโส ที่ประชุมได้เน้นย้ำความสำคัญของความร่วมมือในภูมิภาคเอเชียและแปซิฟิกเพื่อดำเนินการแก้ไขปัญหาวิกฤติสิ่งแวดล้อมที่สำคัญ ได้แก่ การเปลี่ยนแปลงสภาพภูมิอากาศ การสูญเสียความหลากหลายทางชีวภาพ และมลพิษ ซึ่งส่งผลกระทบต่อสุขภาพและความเป็นอยู่ที่ดีของมนุษย์ ผ่านการดำเนินการตามเป้าหมายการพัฒนาที่ยั่งยืน รวมถึงปัญหามลพิษข้ามแดนที่สำคัญโดยเฉพาะมลพิษทางอากาศที่จำเป็นต้องร่วมกันแก้ไขปัญหาอย่างเร่งด่วน โดยอาศัยการกำหนดนโยบายและการบังคับใช้กฎหมายอย่างเคร่งครัด นอกจากนี้ ได้เปิดโอกาสให้ประเทศสมาชิกในภูมิภาคเอเชียและแปซิฟิกร่วมกันทบทวนการดำเนินงานตามปฏิญญาระดับรัฐมนตรีว่าด้วยสิ่งแวดล้อมและการพัฒนาในภูมิภาคเอเชียและแปซิฟิกที่รับรองเมื่อปี พ.ศ. 2560 พร้อมทั้งหารือการดำเนินงานเพื่อเร่งรัดการแก้ไขปัญหาด้านสิ่งแวดล้อมในภูมิภาคร่วมกัน
                        1.2 การประชุมระดับรัฐมนตรี
                                1.2.1 ที่ประชุมได้เน้นย้ำถึงความร่วมมือในภูมิภาคเพื่อแก้ไขความท้าทายด้านสิ่งแวดล้อมที่สำคัญ ได้แก่ ปัญหาด้านการเปลี่ยนแปลงสภาพภูมิอากาศมุ่งเน้นการเปลี่ยนแปลงเพื่อมุ่งสู่คาร์บอนต่ำ และการดำเนินงานเพื่อบรรลุการประกาศเจตนารมณ์ของประเทศสมาชิกเรื่องการปล่อยก๊าซเรือนกระจกสุทธิเป็นศูนย์ รวมถึงปัญหาการสูญเสียความหลากหลายทางชีวภาพจากการใช้ประโยชน์จากระบบนิเวศที่มากเกินไป           การทำลายถิ่นที่อยู่ การเพาะเลี้ยงสัตว์น้ำ และชนิดพันธุ์รุกราน2 ทำให้ส่งผลกระทบอย่างรุนแรงต่อระบบนิเวศ และปัญหาทางมลพิษ เช่น มลพิษจากขยะมูลฝอยและพลาสติกที่ส่งผลกระทบขยายไปถึงระบบนิเวศทางทะเล ดังนั้น จึงจำเป็นต้องเสริมสร้างความร่วมมือระดับภูมิภาคในด้านนโยบายและแนวปฏิบัติสำหรับการแก้ปัญหาที่อิงจากธรรมชาติ (Nature based Solutions) เพื่อช่วยให้ประเทศต่าง ๆ เพิ่มความพยายามในการดำเนินการด้านสภาพอากาศอย่างมีประสิทธิภาพ นอกจากนี้ ยังจำเป็นต้องเสริมสร้างความสอดคล้องของนโยบาย การทำงานร่วมกัน และกรอบกฎหมายเพื่อการกำกับดูแลที่มีประสิทธิภาพ
                                1.2.2 การเสวนาโต๊ะกลม (Roundtable) 2 หัวข้อ ได้แก่
                                        (1) “Strengthening regional collaboration to protect our            planet” เป็นการนำเสนอนโยบายหรือข้อริเริ่ม รวมถึงประเด็นสำคัญในการเสริมสร้างความร่วมมือด้านสิ่งแวดล้อมและการพัฒนาในภูมิภาคเอเชียและแปซิฟิก โดยประเทศไทยนำเสนอการดำเนินงานด้านทรัพยากรธรรมชาติและสิ่งแวดล้อมที่ได้ผลักดันอย่างเป็นรูปธรรมผ่านการขับเคลื่อนด้วยโมเดลเศรษฐกิจชีวภาพ เศรษฐกิจหมุนเวียน และเศรษฐกิจสีเขียวการพัฒนากฎหมายที่เกี่ยวกับทรัพยากรธรรมชาติและสิ่งแวดล้อมของไทย ตลอดจนการดำเนินการที่เกี่ยวกับประเด็นสิ่งแวดล้อมที่สำคัญต่าง ๆ ที่ไทยมีส่วนร่วมในภูมิภาค ได้แก่ การประกาศเป้าหมายมุ่งสู่ความเป็นกลางทางคาร์บอน ภายในปี ค.ศ. 2050 และการปล่อยก๊าซเรือนกระจกสุทธิเป็นศูนย์ภายในปี ค.ศ. 2025 ผ่านการพัฒนากลไกคาร์บอนเครดิต รวมทั้งการร่วมมือกับภูมิภาคในการแก้ไขมลพิษทางอากาศที่สำคัญ เช่น การประยุกต์ใช้ดาวเทียมเพื่อติดตามและคาดการณ์ PM2.5 ในอนุภูมิภาคลุ่มน้ำโขง และการมีบทบาทนำในการแก้ไขปัญหามลพิษจากพลาสติกซึ่งเป็นปัญหาข้ามพรมแดน สำหรับการดำเนินงานภายในประเทศได้ยกระดับความพยายามในการจัดการกับพลาสติก โดยได้จัดทำ Roadmap การจัดการขยะพลาสติก3 ตามแนวคิดเศรษฐกิจหมุนเวียน การเลิกใช้พลาสติกแบบใช้ครั้งเดียวทิ้ง และการห้ามนำเข้าเศษพลาสติก ภายในปี พ.ศ. 2568 นอกจากนี้ ได้เน้นย้ำว่าไทยพร้อมร่วมมือกับนานาประเทศเพื่อการส่งเสริมการดำเนินการด้านสิ่งแวดล้อมระดับโลกต่อไป
                                        (2) “The Future of our Ocean” เป็นการแลกเปลี่ยนประสบการณ์และแนวปฏิบัติที่ดีในประเด็นด้านการอนุรักษ์ ฟื้นฟู และปกป้องมหาสมุทร โดยที่ประชุมได้เน้นย้ำให้ประเทศต่าง ๆ ดำเนินงานให้บรรลุเป้าหมายร้อยละ 30 ของพื้นที่คุ้มครองทางทะเล4ภายในปี ค.ศ. 2030 พร้อมการดำเนินงานท่าเรือที่ปลอดภัยและเป็นมิตรต่อสิ่งแวดล้อมมากขึ้น นอกจากนี้ ยังมีข้อเสนอแนะเพื่อส่งเสริมนวัตกรรมและความปลอดภัยทางไซเบอร์ โดยการพัฒนากรอบการกำกับดูแลด้วยการลดก๊าซเรือนกระจกผ่านกลไกการกำหนดราคาคาร์บอนและส่งเสริมความหลากหลายทางเพศในภาคการเดินเรือ การสนับสนุนระบบ Ocean accounting ซึ่งเป็นเครื่องมือเพื่อการวางแผนการพัฒนามหาสมุทรอย่างยั่งยืน การจัดหาเงินทุนเพื่อการปกป้องระบบนิเวศที่ใกลัสูญพันธุ์ และ               การจัดทำมาตรฐานการสนับสนุนจากภาคเอกชนเพื่อแก้ปัญหาเศรษฐกิจสีน้ำเงิน (Blue Economy)5
                2. การร่วมกันรับรองเอกสารผลลัพธ์การประชุม 2 ฉบับ เมื่อวันที่ 1 ธันวาคม 2565 ได้แก่                    (1) ปฏิญญาระดับรัฐมนตรีว่าด้วยการปกป้องโลกของเราฯ เพื่อเน้นย้ำความสำคัญของการเสริมสร้างการดำเนินการเพื่อลดผลกระทบและปรับตัวต่อการเปลี่ยนแปลงสภาพภูมิอากาศ การฟื้นฟูระบบนิเวศและความหลากหลายทางชีวภาพ การลดมลพิษทางอากาศ การพัฒนาเมืองอย่างยั่งยืน การยกระดับเข้าถึงข้อมูลและกระบวนการยุติธรรมด้านสิ่งแวดล้อม และการมีส่วนร่วมในการกำหนดนโยบายของสาธารณชน รวมถึงการเสริมสร้างความร่วมมือด้านสิ่งแวดล้อมทั้งในระดับประเทศและระดับภูมิภาคเอเชียและแปซิฟิก และเน้นย้ำบทบาทของ ESCAP ในการสนับสนุนและอำนวยความสะดวกให้ประเทศสมาชิกเสริมสร้างขีดความสามารถการแลกเปลี่ยนประสบการณ์และแนวปฏิบัติที่ดีระหว่างผู้มีส่วนได้ส่วนเสียต่าง ๆ เพื่อต่อสู้กับปัญหาและความท้าทายด้านสิ่งแวดล้อม และ (2) แผนปฏิบัติการระดับภูมิภาคฯ (เป็นภาคผนวกของปฏิญญาระดับรัฐนตรีฯ) เพื่อตระหนักถึงปัญหาสิ่งแวดล้อมที่ส่งผลกระทบต่อสุขภาพของมนุษย์  รวมทั้งร่วมกันหาแนวทางในการตอบสนองต่อความท้าทายด้านมลพิษทางอากาศระดับภูมิภาค ทั้งนี้ เอกสารทั้ง 2 ฉบับ มีการปรับเปลี่ยนถ้อยคำในส่วนที่ไม่ใช่สาระสำคัญและไม่ขัดกับหลักการที่คณะรัฐนตรีให้ความเห็นชอบไว้แล้ว เช่น การเพิ่มประเด็นการแบ่งปันข้อมูลแบบเปิดที่เกี่ยวกับการจัดการคุณภาพอากาศในภูมิภาคเอเชียและแปซิฟิกผ่านแพลตฟอร์มดิจิทัล ซึ่งสอดคล้องกับนโยบายประเทศไทย 4.0  การปรับถ้อยคำในเรื่องของกลไกทางการเงินโดยเป็นการเน้นย้ำการดำเนินงานผ่านกลไกความร่วมมือและแพลตฟอร์มต่าง ๆ รวมทั้งการเพิ่มบทบาทของ ESCAP ให้ชัดเจนเพื่อสนับสนุนและอำนวยความสะดวกให้ประเทศสมาชิกในการเสริมสร้างขีดความสามารถ การแลกเปลี่ยนประสบการณ์และแนวปฏิบัติที่ดีที่สุดระหว่างผู้มีส่วนได้ส่วนเสียต่าง ๆ เพื่อต่อสู้กับปัญหาและความท้าทายด้านสิ่งแวดล้อม ซึ่งการปรับเปลี่ยนดังกล่าวจะเป็นประโยชน์ต่อประเทศสมาชิกรวมถึงไทยในการดำเนินงานด้านการอนุรักษ์ทรัพยากรธรรมชาติและสิ่งแวดล้อมและแก้ไขปัญหาสิ่งแวดล้อมในประเด็นท้าทาย     ต่าง ๆ ให้เป็นไปตามบริบทและขีดความสามารถของแต่ละประเทศสมาชิกบนพื้นฐานของความสมัครใจ
                       
1คณะกรรมการว่าด้วยสิ่งแวดล้อมและการพัฒนา (Committee on Environment and Development: CED) เป็นหนึ่งในคณะกรรมการย่อยของคณะกรรมาธิการเศรษฐกิจและสังคมสำหรับเอเชียและแปซิฟิก (Economic and Social Commission for Asia and the Pacific: ESCAP) แห่งสหประชาชาติ ปัจจุบันมีสมาชิก 53 ประเทศ
2ชนิดพันธุ์รุกราน หมายถึง สิ่งมีชีวิตที่ไม่ได้มีต้นกำเนิดในพื้นที่หรือสิ่งแวดล้อมนั้น ๆ แต่แพร่กระจายมาจากที่อื่น คุกคามระบบนิเวศแหล่งที่อยู่อาศัย หรือชนิดพันธุ์อื่น ๆ ซึ่งอาจก่อให้เกิดการเปลี่ยนแปลงและส่งผลเสียต่อระบบนิเวศดั้งเดิมได้
3คณะรัฐมนตรีมีมติ (17 เมษายน 2562) รับทราบ (ร่าง) Roadmap การจัดการขยะพลาสติก พ.ศ. 2561-2573 ตามที่ ทส. เสนอ
4พื้นที่คุ้มครองทางทะเล (Marine Protected Area) คือ พื้นที่บริเวณน้ำขึ้นน้ำลง หรือบริเวณพื้นที่ท้องทะเลรวมทั้งมวลน้ำสิ่งมีชีวิตทั้งพืชและสัตว์ ลักษณะสำคัญทางประวัติศาสตร์และสังคม ซึ่งต้องสงวนไว้ด้วยระเบียบกฎหมายหรือด้วยวิธีการที่มีประสิทธิภาพอื่นใด เพื่อคุ้มครองส่วนหนึ่งส่วนใดหรือทั้งหมดของสภาพบริเวณนั้น ทั้งนี้ พื้นที่คุ้มครองทางทะเลในแต่ละประเทศอาจมีความแตกต่างกันขึ้นอยู่กับกฎหมายหรือข้อบังคับของแต่ละประเทศที่กำหนด เพื่อให้สอดคล้องกับสภาพสิ่งแวดล้อม เศรษฐกิจ และสังคมของประเทศนั้น โดยพื้นที่คุ้มครองทางทะเลในไทยมี 12 รูปแบ เช่น อุทยานแห่งชาติทางทะเลพื้ นที่ป่าชายเลน และพื้นที่แนวปะการัง
5เศรษฐกิจสีน้ำเงิน (Blue Economy) คือ แนวทางการพัฒนาเศรษฐกิจที่ตั้งอยู่บนพื้นฐานของทรัพยากรทางทะเลและชายฝั่งอย่างยั่งยืน โดยให้ความสำคัญกับท้องถิ่นและชุมชน เพื่อให้มีการดำรงชีพและดำเนินธุรกิจได้อย่างยั่งยืน ส่งเสริมให้มีกิจกรรมทางเศรษฐกิจที่ไม่ส่งผลกระทบทางลบต่อทรัพยากรธรรมชาติและสิ่งแวดล้อมชายฝั่งและทะเล
 
8.  เรื่อง ร่างบันทึกความเข้าใจว่าด้วยความร่วมมือระหว่างสำนักงานคณะกรรมการนโยบายเขตพัฒนาพิเศษภาคตะวันออกและสำนักงานส่งเสริมการค้าและและการลงทุนแห่งสาธารณรัฐเกาหลีฉบับใหม่ 
              คณะรัฐมนตรีมีมติเห็นชอบต่อร่างบันทึกความเข้าใจว่าด้วยความร่วมมือระหว่างสำนักงานคณะกรรมการนโยบายเขตพัฒนาพิเศษภาคตะวันออก (สกพอ.) และสำนักงานส่งเสริมการค้าและการลงทุน             แห่งสาธารณรัฐเกาหลี (ร่างบันทึกความเข้าใจฯ ฉบับใหม่) ทั้งนี้หากมีความจำเป็นต้องแก้ไขปรับปรุงถ้อยคำของร่างบันทึกความเข้าใจฯ ฉบับใหม่ที่มิใช่สาระสำคัญหรือขัดต่อผลประโยชน์ของประเทศไทย ให้ สกพอ. สามารถพิจารณาดำเนินการภายใต้หลักการดังกล่าวข้างต้น โดยไม่ต้องนำเสนอคณะรัฐมนตรีเพื่อพิจารณาอีกครั้ง รวมทั้งอนุมัติให้เลขาธิการคณะกรรมการนโยบายเขตพัฒนาพิเศษภาคตะวันออกหรือผู้ที่ได้รับมอบหมายเป็นผู้ลงนามบันทึกความเข้าใจฯ ฉบับใหม่ของฝ่ายไทยตามที่สำนักงานคณะกรรมการนโยบายเขตพัฒนาพิเศษภาคตะวันออก (สกพอ.) เสนอ
              สาระสำคัญของเรื่อง
                1. คณะรัฐมนตรีมีมติ (19 พฤศจิกายน 2562) เห็นชอบร่างบันทึกความเข้าใจว่าด้วยความร่วมมือระหว่าง สกพอ. และสำนักงานส่งเสริมการค้าและการลงทุนแห่งสาธารณรัฐเกาหลี (ร่างบันทึกความเข้าใจฯ ฉบับเดิม) มีวัตถุประสงค์เพื่อเป็นกรอบความร่วมมือของ สกพอ. และสำนักงานส่งเสริมการค้าและการลงทุนแห่งสาธารณรัฐเกาหลีในการส่งเสริมความสัมพันธ์ในด้านธุรกิจและอุตสาหกรรมระหว่างไทยและสาธารณรัฐเกาหลี
                2. ร่างบันทึกความเข้าใจฯ ฉบับเดิมได้ครบระยะเวลาการมีผลบังคับใช้เมื่อวันที่ 24 พฤศจิกายน 2565 อย่างไรก็ดี สำนักงานส่งเสริมการค้าและการลงทุนแห่งสาธารณรัฐเกาหลีประจำประเทศไทยได้หารือกับ               สกพอ. และได้เสนอขอขยายระยะเวลาของบันทึกความเข้าใจดังกล่าวออกไปอีก 3 ปี ผ่านการจัดทำร่างบันทึกความเข้าใจฯ ฉบับใหม่ ซึ่งมีสาระสำคัญและเงื่อนไขต่าง ๆ เช่นเดียวกับบันทึกความเข้าใจฯ ฉบับเดิม ทั้งนี้ ในระหว่าง                ปี 2562 - 2565 ซึ่งเป็นระยะเวลาที่บันทึกความเข้าใจฯ ฉบับเดิมมีผลบังคับใช้ สกพอ. และสำนักงานส่งเสริมการค้าและการลงทุนแห่งสาธารณรัฐเกาหลีได้มีความร่วมมืออย่างใกล้ชิดและดำเนินการตามบันทึกความเข้าใจฯ ฉบับเดิม โดยเฉพาะความร่วมมือในอุตสาหกรรมที่ใช้เทคโนโลยีขั้นสูง เช่น อุตสาหกรรมยานยนต์สมัยใหม่ อุตสาหกรรมอิเล็กทรอนิกส์ อุตสาหกรรมเทคโนโลยีชีวภาพ และปิโตรเคมี  เป็นต้น
                3. กระทรวงการต่างประเทศ (กต.) (กรมเอเชียตะวันออก) พิจารณาแล้วไม่ขัดข้องต่อการขยายระยะเวลาของบันทึกความเข้าใจฯ เนื่องจากจะช่วยส่งเสริมความร่วมมือด้านการค้าและการลงทุนระหว่างไทยและสาธารณรัฐเกาหลีให้ก้าวหน้าได้อย่างเป็นรูปธรรมและไม่ขัดข้องต่อสารัตถะและถ้อยคำโดยรวมของร่างบันทึกความเข้าใจฯ ฉบับใหม่ ทั้งนี้ เห็นควรให้เพิ่มเติมถ้อยคำที่เกี่ยวข้องกับการแทนที่บันทึกความเข้าใจฯ ฉบับเดิมเพื่อความชัดเจนสอดคล้องกับข้อเท็จจริง (สกพอ. ได้ดำเนินการแล้ว) และเห็นว่าร่างบันทึกความเข้าใจฯ ฉบับใหม่ไม่เป็นสนธิสัญญาตามกฎหมายระหว่างประเทศและไม่เป็นหนังสือสัญญาตามมาตรา 178 ของรัฐธรรมนูญแห่งราชอาณาจักร
 
9. เรื่อง ร่างเอกสารผลลัพธ์การประชุมระดับรัฐมนตรีอาเซียนว่าด้วยเรื่องการเร่งรัดการขับเคลื่อนเพื่อให้บรรลุเป้าหมายการพัฒนาที่ยั่งยืน ครั้งที่ 2
                คณะรัฐมนตรีมีมติเห็นชอบต่อร่างเอกสารผลลัพธ์การประชุมระดับรัฐมนตรีอาเซียนว่าด้วยเรื่องการเร่งรัดการขับเคลื่อนเพื่อให้บรรลุเป้าหมายการพัฒนาที่ยั่งยืน ครั้งที่ 2 (ร่างเอกสารผลลัพธ์ฯ) ซึ่งประกอบด้วย               (1) ร่างขอบเขตการดำเนินงานของการประชุมระดับรัฐมนตรีอาเซียนว่าด้วยเรื่องการเร่งรัดการขับเคลื่อนเพื่อให้บรรลุเป้าหมายการพัฒนาที่ยั่งยืน (ร่างขอบเขตการดำเนินงานฯ) และ (2) ร่างแถลงการณ์ร่วมระดับรัฐมนตรีว่าด้วยเรื่องการเร่งรัดการขับเคลื่อนเพื่อให้บรรลุเป้าหมายการพัฒนาที่ยั่งยืน ครั้งที่ 2 (ร่างแถลงการณ์ร่วมฯ) ทั้งนี้ หากมีการแก้ไขร่างเอกสารผลลัพธ์การประชุมดังกล่าวในส่วนที่มิใช่สาระสำคัญหรือขัดต่อผลประโยชน์ของประเทศไทย                ให้สำนักงานสภาพัฒนาการเศรษฐกิจและสังคมแห่งชาติ (สศช.) สามารถดำเนินการได้ โดยไม่ต้องเสนอคณะรัฐมนตรีพิจารณาอีกครั้ง รวมทั้งเห็นชอบให้รัฐมนตรีประจำสำนักนายกรัฐมนตรี (นายอนุชา นาคาศัย) หรือผู้แทนที่ได้รับมอบหมายปฏิบัติหน้าที่รัฐมนตรีในการประชุมระดับรัฐมนตรีอาเซียนว่าด้วยเรื่องการเร่งรัดการขับเคลื่อนเพื่อให้บรรลุเป้าหมายการพัฒนาที่ยั่งยืน (การประชุมฯ) ครั้งที่ 2 และเข้าร่วมการประชุมในฐานะหัวหน้าคณะผู้แทนฝ่ายไทย             ในการประชุมระดับรัฐมนตรีดังกล่าว พร้อมทั้งร่วมกับรัฐมนตรีของประทศสมาชิกอาเซียนให้การรับรองร่างเอกสารผลลัพธ์ฯ โดยไม่มีการลงนามตามที่สำนักงานสภาพัฒนาการเศรษฐกิจและสังคมแห่งชาติ (สศช.) เสนอ
 
                สาระสำคัญของเรื่อง
                1. การประชุมฯ ครั้งที่ 2 มีกำหนดจัดขึ้นในวันที่ 31 มีนาคม 2566 ณ กรุงเทพมหานคร และ              ผ่านระบบการประชุมทางไกล ภายใต้หัวข้อหลัก “ยุทธศาสตร์ที่มาจากหลักฐานเชิงประจักษ์เพื่อขับเคลื่อน SDGs ในภูมิภาคอาเซียนให้ประสบผลสำเร็จ” โดยมีประเทศไทยและประเทศฟิลิปฟินส์เป็นประธานการประชุมร่วม ทั้งนี้ สำนักเลขาธิการอาเซียนได้จัดทำร่างขอบเขตการดำเนินงานฯ และร่างแถลงการณ์ร่วมฯ โดยสรุปสาระสำคัญได้ ดังนี้ (1) ร่างขอบเขตการดำเนินงานฯ เป็นเอกสารที่ระบุถึงกรอบการดำเนินงาน ประกอบด้วย พันธกิจ ขอบเขต และอำนาจหน้าที่ของกลไกที่ประชุมฯ โดยมีวัตถุประสงค์เพื่อติดตาม เร่งรัด แลกเปลี่ยน และให้ข้อเสนอแนะเกี่ยวกับการดำเนินงานเรื่อง SDGs ในระดับภูมิภาคอาเซียน และ (2) ร่างแถลงการณ์ร่วมฯ เป็นเอกสารที่ระบุถึงเจตนารมณ์ร่วมกันของรัฐมนตรีด้านการวางแผนแห่งชาติของประเทศสมาชิกอาเซียนที่ต้องการส่งเสริมและเน้นย้ำเรื่องความร่วมมือเกี่ยวกับ SDGs ในภูมิภาคอาเซียน ซึ่งที่ประชุม มีความมุ่งมั่นที่จะเร่งรัดการขับเคลื่อนทั้งในระดับประเทศและระดับภูมิภาคอาเซียนให้นำไปสู่การแก้ไขผลกระทบเชิงลบที่เกิดจากการแพร่ระบาดของโรคติดเชื้อไวรัสโคโรนา - 2019 ต่อการบรรลุเป้าหมายการพัฒนาที่ยั่งยืน
 
10.  เรื่อง การขอความเห็นชอบต่อร่างปฏิญญาเวียงจันทน์ ค.ศ. 2023
              คณะรัฐมนตรีมีมติเห็นชอบและอนุมัติตามที่สำนักงานทรัพยากรน้ำแห่งชาติ (สทนช.) เสนอดังนี้
                1. เห็นชอบในหลักการต่อร่างปฏิญญาเวียงจันทน์ ค.ศ. 2023 โดยหากมีความจำเป็นต้องปรับ            แก้ถ้อยคำในร่างปฏิญญาเวียงจันทน์ ค.ศ. 2023 ในส่วนที่ไม่ใช่สาระสำคัญและไม่ขัดต่อผลประโยชน์ของประเทศไทย ขอให้ สทนช. สามารถดำเนินการได้โดยไม่ต้องเสนอคณะรัฐมนตรีเพื่อพิจารณาอีกครั้ง
                2. อนุมัติให้รองนายกรัฐมนตรี (พลเอก ประวิตร วงษ์สุวรรณ) หรือผู้ที่ได้รับมอบหมายให้เป็นหัวหน้าคณะผู้แทนไทยในการประชุมรัฐมนตรีเสนอการปรับแก้ถ้อยคำในร่างปฏิญญาเวียงจันทน์ ค.ศ. 2023               ตามข้อคิดเห็นของกรมสนธิสัญญาและกฎหมายในการประชุมรัฐมนตรีในกรณีที่มีความจำเป็น
                3. อนุมัติให้นายกรัฐมนตรีหรือผู้ที่ได้รับมอบหมายให้เป็นหัวหน้าคณะผู้แทนไทยในการประชุม               สุดยอดผู้นำลุ่มน้ำโขงตอนล่าง ครั้งที่ 4 เป็นผู้รับรองปฏิญญาเวียงจันทน์ ค.ศ. 2023
                สาระสำคัญของเรื่อง 
                สทนช. รายงานว่า
                1. ราชอาณาจักรไทย ราชอาณาจักรกัมพูชา สปป.ลาว และสาธารณรัฐสังคมนิยมเวียดนามได้ร่วมลงนามความตกลงว่าด้วยความร่วมมือเพื่อการพัฒนาลุ่มแม่น้ำโขงอย่างยั่งยืน พ.ศ. 2538 (1995 Mekong Agreement) เมื่อวันที่ 5 เมษายน 2538 โดยมีจุดประสงค์เพื่อการพัฒนาที่ยั่งยืน การใช้ การอนุรักษ์ การจัดการทรัพยากรน้ำและทรัพยากรที่เกี่ยวข้องของลุ่มแม่น้ำโขงในลักษณะที่สร้างสรรค์และเป็นประโยชน์ร่วมกันของประเทศสมาชิก โดยมีสาธารณรัฐประชาชนจีนและสาธารณรัฐแห่งสหภาพเมียนมาเป็นประเทศคู่เจรจา พร้อมทั้งจัดตั้งคณะกรรมาธิการแม่น้ำโขง (Mekong River Commission : MRC) ให้มีสถานภาพเป็นองค์การระหว่างประเทศ (International Body)
                2. การดำเนินการของคณะกรรมาธิการแม่น้ำโขงที่ผ่านมาได้มีการประชุมสุดยอดผู้นำลุ่มน้ำโขงตอนล่าง จำนวน 3 ครั้ง ดังนี้



การประชุมสุดยอดผู้นำลุ่มน้ำโขง
ผลลัพธ์ของการดำเนินการ


ครั้งที่ 1 (5 เมษายน 2553) ณ อำเภอหัวหิน จังหวัดประจวบคีรีขันธ์
ผู้นำประเทศสมาชิกได้ร่วมกันรับรองปฏิญญาหัวหิน ค.ศ. 2010 โดยมีแนวคิดหลัก คือ การบรรลุความต้องการและรักษาสมดุลในการพัฒนาลุ่มแม่น้ำโขงอย่างยั่งยืน


ครั้งที่ 2 (5 เมษายน 2557) ณ นครโฮจิมินห์ สาธารณรัฐสังคมนิยมเวียดนาม
ผู้นำประเทศสมาชิกได้ร่วมกันรับรองปฏิญญานครโฮจิมินห์ ค.ศ. 2014 โดยมีแนวคิดหลัก คือ ความร่วมมือในการบริหารจัดการลุ่มน้ำข้ามพรมแดนเพื่อความมั่นคงด้านน้ำ พลังงานและอาหารของลุ่มน้ำโขงภายใต้บริบทการเปลี่ยนแปลงสภาพภูมิอากาศ


ครั้งที่ 3 (5 เมษายน 2561) ณ เมืองเสียมราฐ ราชอาณาจักรกัมพูชา
ผู้นำประเทศสมาชิกได้ร่วมกันรับรองปฏิญญาเสียมราฐ ค.ศ. 2018 โดยมีแนวคิดหลัก คือ การเพิ่มพูนความร่วมมือและความเป็นหุ้นส่วนของประเทศสมาชิก ในการพัฒนาและบริหารจัดการทรัพยากรน้ำ และทรัพยากรที่เกี่ยวข้องเพื่อบรรลุเป้าหมายการพัฒนาที่ยั่งยืนของลุ่มแม่น้ำโขง



                3. การประชุมสุดยอดผู้นำลุ่มน้ำโขงตอนล่าง ครั้งที่ 4 มีกำหนดจัดขึ้นระหว่างวันที่ 2 - 5 เมษายน 2566 ณ นครหลวงเวียงจันทน์ สปป.ลาว โดยรัฐบาล สปป.ลาว เป็นเจ้าภาพจัดการประชุม และได้เรียนเชิญนายกรัฐมนตรีจากประเทศสมาชิกและประเทศคู่เจรจา (จีนและเมียนมา) เข้าร่วมการประชุมฯ และจะร่วมกันรับรองร่างปฏิญญาเวียงจันทน์ ค.ศ. 2023 ในวันที่ 5 เมษายน 2566 โดยร่างปฏิญญาฯ เป็นเอกสารแสดงเจตนารมณ์เชิงนโยบายของประเทศสมาชิกคณะกรรมาธิการแม่น้ำโขงในการมุ่งเน้นการดำเนินงานตามพันธกรณีของความตกลงว่าด้วยความร่วมมือเพื่อการพัฒนาลุ่มแม่น้ำโขงอย่างยั่งยืน พ.ศ. 2538 มีแนวคิดหลัก คือ นวัตกรรมและความร่วมมือเพื่อความมั่นคงด้านน้ำและความยั่งยืนของลุ่มน้ำโขง
                ทั้งนี้ สทนช. แจ้งว่า คณะกรรมการแม่น้ำโขงแห่งชาติไทยในการประชุมครั้งที่ 1/2566 เมื่อวันที่ 2 มีนาคม 2566 (พลเอก ประวิตร วงษ์สุวรรณ รองนายกรัฐมนตรีเป็นประธาน) มีมติเห็นชอบร่างปฏิญญาเวียงจันทน์ ค.ศ. 2023 และกระทรวงการต่างประเทศ (กต.) (กรมสนธิสัญญาและกฎหมาย) พิจารณษแล้วเห็นว่า ร่างปฏิญญาฯ ไม่เป็นสนธิสัญญาตามกฎหมายระหว่างประเทศและไม่เป็นหนังสือสัญญาตามมาตร 178 ของรัฐธรรมนูญแห่งราชอาณาจักรไทย
 



แต่งตั้ง



11. เรื่อง การแต่งตั้งกรรมการผู้ทรงคุณวุฒิในคณะกรรมการการจัดการเรื่องราวร้องทุกข์ 
                คณะรัฐมนตรีมีมติอนุมัติตามที่สำนักงานปลัดสำนักนายกรัฐมนตรี (สปน.) เสนอ แต่งตั้ง                 รองศาสตราจารย์พันธุ์ทิพย์ สายสุนทร เป็นกรรมการผู้ทรงคุณวุฒิ (ด้านการคุ้มครองสิทธิเสรีภาพของประชาชน) ในคณะกรรมการการจัดการเรื่องราวร้องทุกข์ แทน ศาสตราจารย์อุดม  รัฐอมฤต กรรมการผู้ทรงคุณวุฒิเดิมที่พ้นจากตำแหน่งเนื่องจากขอลาออก เมื่อวันที่ 3 มกราคม 2566 โดยให้มีผลตั้งแต่วันที่ 4 เมษายน 2566 เป็นต้นไป  และ              ผู้ได้รับแต่งตั้งแทนนี้อยู่ในตำแหน่งเท่ากับวาระที่เหลืออยู่ของกรรมการผู้ทรงคุณวุฒิซึ่งได้แต่งตั้งไว้แล้ว
 
****************************"
สรุปข่าวการประชุม ครม.,https://www.thaigov.go.th/news/contents/details/66682,วันอังคารที่ 28 มีนาคม 2566,28/03/2566,สรุปข่าวการประชุมคณะรัฐมนตรี วันที่ 28 มีนาคม 2566,พลเอก ประยุทธ์  จันทร์โอชา นายกรัฐมนตรี   เป็นประธานการประชุมคณะรัฐมนตรี ณ ตึกสันติไมตรี (หลังนอก),"http://www.thaigov.go.th
(โปรดตรวจสอบมติคณะรัฐมนตรีที่เป็นทางการจากสำนักเลขาธิการคณะรัฐมนตรีอีกครั้ง)
 
                วันนี้ (28 มีนาคม 2566)  เวลา 09.00 น. พลเอก ประยุทธ์  จันทร์โอชา นายกรัฐมนตรี   เป็นประธานการประชุมคณะรัฐมนตรี ณ ตึกสันติไมตรี (หลังนอก) ซึ่งสรุปสาระสำคัญดังนี้
 



กฎหมาย



                1.     เรื่อง ร่างประกาศกระทรวงมหาดไทย เรื่อง การให้ใช้บังคับผังเมืองรวมชุมชนโคกกลอย - ท้ายเหมือง จังหวัดพังงา พ.ศ. ....
                2.     เรื่อง ร่างกฎกระทรวงกำหนดให้ผลิตภัณฑ์อุตสาหกรรมเหล็กกล้าทรงแบนรีดร้อน สำหรับงานโครงสร้างเครื่องจักรกลต้องเป็นไปตามมาตรฐาน พ.ศ. ....
                3.     เรื่อง ร่างประกาศกระทรวงมหาดไทย เรื่อง การให้ใช้บังคับผังเมืองรวมชุมชนไพศาลี จังหวัดนครสวรรค์ พ.ศ. ....
                4.     เรื่อง ร่างกฎกระทรวงกำหนดให้ผลิตภัณฑ์อุตสาหกรรมเหล็กกล้าทรงแบนรีดร้อน ทนแรงดึงสูงที่ปรับปรุงสมบัติการขึ้นรูป สำหรับงานโครงสร้างรถยนต์ ต้องเป็นไปตามมาตรฐาน พ.ศ. ....
 



เศรษฐกิจ-สังคม



                5.     เรื่อง ขอความเห็นชอบให้ข้าราชการทุกประเภท พนักงานราชการ ลูกจ้างประจำ ลูกจ้างชั่วคราวของส่วนราชการ หน่วยงานของรัฐ พนักงานรัฐวิสาหกิจ ลาเข้าร่วมโครงการบรรพชาอุปสมบท 97 รูป ถวายพระกุศล สมเด็จพระอริยวงศาคตญาณ สมเด็จพระสังฆราช สกลมหาสังฆปริณายก เนื่องในโอกาสฉลองพระชนมายุ  8 รอบ 26 มิถุนายน 2566 โดยไม่ถือเป็นวันลา
                6.     เรื่อง ความก้าวหน้าของยุทธศาสตร์ชาติ ประจำเดือนกุมภาพันธ์ 2566
                7.     เรื่อง การดำเนินการตามมติคณะรัฐมนตรี เรื่องระบบการอำนวยความสะดวกแก่ผู้เดินทาง (Ease of Traveling)
                8.     เรื่อง รายงานประจำปี 2565 ของสถาบันส่งเสริมการสอนวิทยาศาสตร์และเทคโนโลยี
                9.     เรื่อง รายงานการเงินรวมภาครัฐ ประจำปีงบประมาณ พ.ศ. 2565
                10.   เรื่อง ขอเสนอแนวทางการรณรงค์ เพื่อสืบสานคุณค่าทางวัฒนธรรม เนื่องในประเพณีสงกรานต์ พุทธศักราช 2566 ภายใต้แนวคิด “สืบสานสงกรานต์วิถีไทย ร่วมสานใจ สู่สากล”
                  11.    เรื่อง  รายงานสถานการณ์การส่งออกของไทย ประจำเดือนมกราคม 2566
                12.   เรื่อง          สรุปภาพรวมดัชนีเศรษฐกิจการค้าประจำเดือนกุมภาพันธ์ 2566
 



แต่งตั้ง



                13.   เรื่อง การแต่งตั้งผู้แทนองค์กรเอกชนเป็นกรรมการผู้ทรงคุณวุฒิในคณะกรรมการ                                     ผู้สูงอายุแห่งชาติ ตามพระราชบัญญัติผู้สูงอายุ พ.ศ. 2546 มาตรา 4 (5)
 
**********************************
 
 
 
 
 



กฎหมาย



1. เรื่อง ร่างประกาศกระทรวงมหาดไทย เรื่อง การให้ใช้บังคับผังเมืองรวมชุมชนโคกกลอย - ท้ายเหมือง จังหวัดพังงา พ.ศ. .... 
              คณะรัฐมนตรีมีมติเห็นชอบร่างประกาศกระทรวงมหาดไทย เรื่อง การให้ใช้บังคับผังเมืองรวมชุมชนโคกกลอย - ท้ายเหมือง จังหวัดพังงา พ.ศ. .... ตามที่กระทรวงมหาดไทยเสนอ และให้ดำเนินการต่อไปได้ และให้กระทรวงมหาดไทยรับความเห็นของกระทรวงคมนาคม กระทรวงทรัพยากรธรรมชาติและสิ่งแวดล้อม กระทรวงสาธารณสุข และสำนักงานสภาพัฒนาการเศรษฐกิจและสังคมแห่งชาติไปพิจารณาดำเนินการต่อไปด้วย
                ทั้งนี้ ร่างประกาศกระทรวงมหาดไทย ตามที่กระทรวงมหาดไทยเสนอ เป็นการกำหนดให้ใช้บังคับผังเมืองรวม ในท้องที่ตำบลท้ายเหมือง ตำบลนาเตย อำเภอท้ายเหมือง และตำบลโคกกลอย ตำบลหล่อยูง และตำบลท่าอยู่ อำเภอตะกั่วทุ่ง จังหวัดพังงา เพื่อใช้เป็นแนวทางในการพัฒนา และการดำรงรักษาเมืองและบริเวณที่เกี่ยวข้องหรือชนบท ในด้านการใช้ประโยชน์ การคมนาคมและขนส่ง การสาธารณูปโภค บริการสาธารณะ และสภาพแวดล้อม ให้สอดคล้องกับการพัฒนาระบบเศรษฐกิจและสังคมเพื่อจัดระบบและควบคุมการใช้ประโยชน์ที่ดิน ส่งเสริมการพัฒนาด้านที่อยู่อาศัยและพาณิชยกรรมให้สอดคล้องกับการขยายตัวของชุมชน ระบบเศรษฐกิจ และศักยภาพของพื้นที่ ส่งเสริมและพัฒนาชุมชนให้เป็นแหล่งท่องเที่ยวที่สำคัญของจังหวัด ส่งเสริมและพัฒนาเกษตรกรรม และการประมงให้เหมาะสมกับสภาพพื้นที่ และดำรงรักษาเอกลักษณ์ วิถีชีวิตดั้งเดิมของชุมชน โดยได้มีการกำหนดแผนผังและการใช้ประโยชน์ที่ดินภายในเขตผังเมืองรวมจำแนกออกเป็น 12 ประเภท ซึ่งแต่ละประเภทจะกำหนดลักษณะกิจการที่ให้ดำเนินการตามวัตถุประสงค์การใช้ประโยชน์ที่ดินแต่ละประเภทนั้น ๆ รวมทั้งกำหนดประเภทหรือชนิดของโรงงานที่ให้ดำเนินการในที่ดินแต่ละประเภท ตลอดจนกำหนดการใช้ประโยชน์ที่ดินตามแผนผังโครงการคมนาคมและขนส่ง ซึ่งกระทรวงมหาดไทยได้ดำเนินการตามขั้นตอนที่กำหนดไว้ในพระราชบัญญัติการผังเมือง พ.ศ. 2562 แล้ว และคณะกรรมการผังเมืองได้มีมติเห็นชอบด้วยแล้ว
                สาระสำคัญของร่างประกาศ
              กำหนดให้ใช้บังคับผังเมืองรวม ในท้องที่ตำบลท้ายเหมือง ตำบลนาเตย อำเภอท้ายเหมือง         และตำบลโคกกลอย ตำบลหล่อยูง และตำบลท่าอยู่ อำเภอตะกั่วทุ่ง จังหวัดพังงา โดยมีวัตถุประสงค์เพื่อใช้เป็นแนวทางในการพัฒนา และการดำรงรักษาเมืองและบริเวณที่เกี่ยวข้องหรือชนบท ในด้านการใช้ประโยชน์ในทรัพย์สิน การคมนาคมและการขนส่ง การสาธารณูปโภค บริการสาธารณะ และสภาพแวดล้อม ให้สอดคล้องกับการพัฒนาระบบเศรษฐกิจและสังคมของประเทศตามแผนพัฒนาเศรษฐกิจและสังคมแห่งชาติ ซึ่งมีรายละเอียด ดังนี้
                1. กำหนดให้ผังเมืองรวมชุมชนโคกกลอย - ท้ายเหมือง จังหวัดพังงามีนโยบายและมาตรการเพื่อจัดระบบการใช้ประโยชน์ที่ดิน โครงข่ายคมนาคมขนส่งและบริการสาธารณะให้มีประสิทธิภาพ สามารถรองรับและสอดคล้องกับการขยายตัวของชุมชนในอนาคต รวมทั้งส่งเสริมและพัฒนาเศรษฐกิจ โดยมีสาระสำคัญดังต่อไปนี้
                        1.1 ส่งเสริมและพัฒนาชุมชนให้เป็นศูนย์กลางการบริหาร และการศึกษาในระดับอำเภอ
                        1.2 ส่งเสริมและพัฒนาชุมชนให้เป็นแหล่งท่องเที่ยวที่สำคัญของจังหวัด
                        1.3 ส่งเสริมการพัฒนาด้านที่อยู่อาศัยและพาณิชยกรรมให้สอดคล้องกับ
การขยายตัวของชุมชน ระบบเศรษฐกิจ และศักยภาพของพื้นที่
                        1.4 ส่งเสริมและพัฒนาการบริการทางสังคม การสาธารณูปโภคและสาธารณูปการ             ให้เพียงพอและได้มาตรฐาน
                        1.5 ส่งเสริมและพัฒนาเกษตรกรรม และการประมงให้เหมาะสมกับสภาพพื้นที่
                        1.6 ส่งเสริมและพัฒนาแหล่งท่องเที่ยวให้มีการพัฒนาอย่างสมดุลและสอดคล้องกับสภาพแวดล้อม
                        1.7 สงวนและอนุรักษ์ทรัพยากรธรรมชาติและสิ่งแวดล้อมให้คงสภาพสมบูรณ์และสวยงาม
                        1.8 ดำรงรักษาเอกลักษณ์และวิถีชีวิตดั้งเดิมของชุมชน
                2. กำหนดประเภทการใช้ประโยชน์ที่ดินออกเป็น 12 ประเภท ดังนี้



ประเภท
วัตถุประสงค์


1. ที่ดินประเภทที่อยู่อาศัยหนาแน่นน้อย (สีเหลือง)
- เป็นพื้นที่ชุมชนเดิมและพื้นที่รอบนอกชุมชนเมืองต่อจากพื้นที่อยู่อาศัยหนาแน่นปานกลาง มีวัตถุประสงค์เพื่อให้เป็นที่อยู่อาศัยที่เบาบางและรองรับการขยายตัวของชุมชนสำหรับการอยู่อาศัยในอนาคต ให้ใช้ประโยชน์ที่ดินเพื่อก่อสร้างที่อยู่อาศัย ได้ทุกประเภท เช่น บ้านเดี่ยว ห้องแถว หอพัก อาคารอยู่อาศัยรวม มีข้อจำกัดเรื่องขนาดของพื้นที่อาคารซึ่งต้องไม่ใช่อาคารขนาดใหญ่และอาคารที่มีความสูงไม่เกิน 15 เมตร และห้ามใช้ประโยชน์ที่ดินที่ส่งผลกระทบต่อบริเวณที่พักอาศัยและชุมชน เช่น คลังน้ำมันเพื่อการจำหน่าย คลังก๊าซปิโตรเลียมเหลว สถานที่บรรจุก๊าซปิโตรเลียมเหลวประเภทโรงบรรจุ       ห้องบรรจุ และโรงเก็บสุสานและฌาปนสถาน เว้นแต่การก่อสร้างทดแทนหรือดัดแปลงที่มีอยู่เดิม โรงฆ่าสัตว์ ไซโลเก็บ ผลิตผลทางการเกษตร ซื้อขาย หรือเก็บเศษวัสดุ การจัดสรรที่ดินเพื่อประกอบอุตสาหกรรมและพาณิชยกรรม โรงงานที่กำหนดให้ดำเนินการได้ เช่น การทำขนมปัง การทำน้ำดื่ม โรงงานซ่อมรองเท้าหรือเครื่องหนัง


2. ที่ดินประเภทที่อยู่อาศัยหนาแน่นปานกลาง (สีส้ม)
- เป็นพื้นที่บริเวณล้อมรอบพื้นที่พาณิชยกรรมและที่อยู่อาศัยหนาแน่นมาก มีวัตถุประสงค์เพื่อให้เป็นที่อยู่อาศัยหนาแน่นปานกลางในการรองรับการอยู่อาศัยบริเวณที่ต่อเนื่องจากศูนย์กลางพาณิชยกรรม ให้ใช้ประโยชน์ที่ดินเพื่อการก่อสร้างที่อยู่อาศัยได้ทุกประเภท เช่น บ้านเดี่ยว ห้องแถว หอพัก อาคารอยู่อาศัยรวม มีข้อจำกัดเรื่องขนาดของพื้นที่อาคารซึ่งต้องไม่ใช่อาคารสูงหรืออาคารขนาดใหญ่พิเศษและห้ามใช้ประโยชน์ที่ดินที่ส่งผลกระทบต่อบริเวณที่พักอาศัยและชุมชน เช่น คลังน้ำมันเพื่อการจำหน่าย คลังก๊าซปิโตรเลียมเหลว สถานที่บรรจุก๊าซปิโตรเลียมเหลวประเภทโรงบรรจุ ห้องบรรจุ และโรงเก็บ สุสานและฌาปนสถาน เว้นแต่การก่อสร้างทดแทนหรือดัดแปลงที่มีอยู่เดิม โรงฆ่าสัตว์ ไซโลเก็บผลิตผลทางการเกษตร ซื้อขายหรือเก็บเศษวัสดุ การจัดสรรที่ดินเพื่อประกอบอุตสาหกรรม โรงงาน ที่กำหนดให้ดำเนินการได้ เช่น การทำน้ำแข็ง การทำน้ำดื่ม การบรรจุสินค้าทั่วไป


3. ที่ดินประเภทพาณิชยกรรมและที่อยู่อาศัยหนาแน่นมาก (สีแดง)
- เป็นพื้นที่ศูนย์กลางด้านพาณิชยกรรมของชุมชน มีวัตถุประสงค์เพื่อเป็นศูนย์กลางพาณิชยกรรมหลักของชุมชน ให้ใช้ประโยชน์ที่ดินเป็นที่อยู่อาศัยหนาแน่นเพื่อรองรับกิจการ เช่น แหล่งพาณิชยกรรม ตลาด ร้านค้า โรงแรม และการอยู่อาศัยทุกประเภท ห้ามใช้ประโยชน์ที่ดินที่ส่งผลกระทบต่อบริเวณพาณิชยกรรมและชุมชน เช่น คลังน้ำมันเพื่อการจำหน่าย สุสานและฌาปนสถาน โรงฆ่าสัตว์ จัดสรรที่ดินเพื่อประกอบอุตสาหกรรม โรงงานที่กำหนดให้ดำเนินการได้ เช่น การทำน้ำแข็ง การทำน้ำดื่ม การซ่อมจักรยานยนต์


4. ที่ดินประเภทชนบทและเกษตรกรรม (สีเขียว)
- เป็นพื้นที่กันชนโดยรอบพื้นที่ชุมชนให้คงสภาพชนบทและประกอบอาชีพเกษตรกรรม มีวัตถุประสงค์เพื่อเป็นพื้นที่เกษตรกรรม ให้ใช้ประโยชน์ที่ดินเป็นพื้นที่เกษตรกรรม เช่น การทำไร่ ทำนา ทำสวน เลี้ยงสัตว์ และการอยู่อาศัยที่ขนาดและความสูงของอาคารมีข้อจำกัดเรื่องขนาดของพื้นที่อาคารไม่เกิน 1,000 ตารางเมตร และอาคารที่มีความสูงไม่เกิน 9 เมตร และห้ามการใช้ประโยชน์ที่ดินที่ส่งผลกระทบต่อพื้นที่ ได้แก่ การจัดสรรที่ดินทุกประเภท เว้นแต่การจัดสรรที่ดินเพื่อการอยู่อาศัยประเภทบ้านเดี่ยวที่มีขนาดแปลงย่อยไม่น้อยกว่า 100 ตารางวา โรงแรมตามกฎหมายว่าด้วยโรงแรมเว้นแต่โรงแรมประเภท 1 หรือโรงแรมประเภท 2 ที่มีจำนวนห้องพัก ไม่เกิน 15 ห้อง การอยู่อาศัยหรือประกอบพาณิชยกรรมประเภทห้องแถว ตึกแถว หรือบ้านแถว เว้นแต่การอยู่อาศัยประเภทบ้านแถวที่มีขนาดพื้นที่ไม่เกิน 300 ตารางเมตร และมีความสูงไม่เกิน 6 เมตร โรงงานที่กำหนดให้ดำเนินการได้ เช่น การอบพืช หรือเมล็ดพืช การสีข้าว การถนอมผัก พืช หรือผลไม้


5. ที่ดินประเภทปฏิรูปที่ดินเพื่อเกษตรกรรม (สีเขียวมีกรอบและเส้นทแยงสีน้ำตาล)
- เป็นพื้นที่ตามกฎหมายว่าด้วยการปฏิรูปที่ดินเพื่อเกษตรกรรม มีวัตถุประสงค์ให้มีการใช้ประโยชน์ที่ดินเพื่อการปฏิรูปที่ดินเพื่อเกษตรกรรมตามกฎหมายว่าด้วยการปฏิรูปที่ดินเพื่อเกษตรกรรม


6. ที่ดินประเภทอนุรักษ์สภาพแวดล้อมเพื่อการท่องเที่ยว (สีเขียวมีกรอบและเส้นทแยงสีขาว)
- เป็นพื้นที่พัฒนาธุรกิจรองรับด้านการท่องเที่ยวประเภทที่พัก โรงแรม บังกะโล ให้สอดคล้องกับแหล่งท่องเที่ยวที่มีศักยภาพด้านท่องเที่ยวอย่างเหมาะสม มีวัตถุประสงค์ให้ใช้ประโยชน์ที่ดินเพื่อการรักษาคุณภาพสิ่งแวดล้อม การอยู่อาศัย โรงแรม เกษตรกรรม สถาบันราชการ การสาธารณูปโภค และสาธารณูปการ ให้ใช้ประโยชน์ที่ดินเพื่อการอยู่อาศัย โรงแรม เกษตรกรรม และการรักษาคุณภาพสิ่งแวดล้อม ห้ามใช้ประโยชน์ที่ดินที่ส่งผลกระทบต่อบริเวณที่พักอาศัยและชุมชน เช่น คลังน้ำมันเพื่อการจำหน่ายคลังก๊าซปิโตรเลียมเหลว สถานที่บรรจุก๊าซปิโตรเลียมเหลวประเภทโรงบรรจุ ห้องบรรจุ และโรงเก็บสุสานและฌาปนสถาน เว้นแต่การก่อสร้างทดแทนหรือดัดแปลงที่มีอยู่เดิม โรงฆ่าสัตว์ ซื้อขายหรือเก็บเศษวัสดุ และกำหนดเงื่อนไขจำกัดความสูงและขนาดอาคารในระยะ 75 เมตร จากแนวชายฝั่งทะเล ให้ดำเนินการหรือประกอบกิจการได้ในอาคารที่มีความสูงไม่เกิน 7 เมตร ในระยะเกินกว่า 75 เมตร จากแนวชายฝั่งทะเลบริเวณที่มีศักยภาพของด้านการท่องเที่ยว แต่มีความเปราะบางด้านคุณภาพสิ่งแวดล้อม พื้นที่ที่ยังไม่มีการพัฒนาอยู่ใกล้ป่าชายทะเล ให้ดำเนินการหรือประกอบกิจการได้ในอาคารที่มีพื้นที่อาคารปกคลุมดินในแต่ละหลัง ไม่เกิน 1,000 ตารางเมตร และมีความสูงไม่เกิน 9 เมตร ในระยะเกินกว่า 75 เมตร จากแนวชายฝั่งทะเลบริเวณที่มีการพัฒนาด้านท่องเที่ยวบริเวณเดิมและรักษาสภาพภูมิทัศน์ของพื้นที่ให้ดำเนินการหรือประกอบกิจการได้ในอาคารที่มีพื้นที่อาคารปกคลุมดินในแต่ละหลังไม่เกิน 1,000 ตารางเมตร และมีความสูงไม่เกิน 12 เมตร ในระยะเกินกว่า 75 เมตรจากแนวชายฝั่งทะเลบริเวณพื้นที่ไม่ติดทะเลมีถนนสายหลักและมีความพร้อมด้านโครงสร้างพื้นฐานให้ดำเนินการหรือประกอบกิจการได้ในอาคารที่มีพื้นที่อาคารปกคลุมดินในแต่ละหลังไม่เกิน 1,000 ตารางเมตร และมีความสูงไม่เกิน 18 เมตร


7. ที่ดินประเภทที่โล่งเพื่อนันทนาการและการรักษาคุณภาพสิ่งแวดล้อม (สีเขียวอ่อน)
- เป็นพื้นที่โล่ง มีวัตถุประสงค์เพื่อให้เป็นที่โล่งสาธารณะที่ประชาชนสามารถเข้าถึงและใช้ประโยชน์ร่วมกันในบริเวณชายหาด พื้นที่ทางทะเลให้มีสภาพเป็นที่โล่งเพื่อการรักษาทรัพยากรที่สำคัญซึ่งเป็นศักยภาพของพื้นที่ และต้องการให้ชุมชนมีสภาพแวดล้อมที่ดี มีอากาศบริสุทธิ์ มีที่พักผ่อนหย่อนใจ เพื่อให้ประชาชนมีสุขภาพที่สมบูรณ์         มีคุณภาพชีวิตที่ดี ให้ใช้ประโยชน์ที่ดินเพื่อนันทนาการ การรักษาคุณภาพ สิ่งแวดล้อม และสาธารณประโยชน์ เพื่อให้ประชาชนมีสุขภาพที่สมบูรณ์ มีคุณภาพชีวิตที่ดี เช่น สนามกีฬา สวนสาธารณะ


8. ที่ดินประเภทอนุรักษ์ป่าไม้ (สีเขียวอ่อนมีเส้นทแยงสีขาว)
- เป็นพื้นที่ตามกฎหมายว่าด้วยการป่าไม้ ได้แก่ ป่าสงวนแห่งชาติ เขตรักษาพันธุ์สัตว์ป่า อุทยานแห่งชาติและพื้นที่ของเอกชนที่อยู่บริเวณดังกล่าว กรณีที่ดินของป่าไม้ มีวัตถุประสงค์ให้ใช้ประโยชน์ที่ดินเพื่อการสงวนและคุ้มครองดูแลรักษาหรือบำรุงป่าไม้ สัตว์ป่า ต้นน้ำ ลำธาร และทรัพยากรธรรมชาติอื่น ๆ ตามมติคณะรัฐมนตรีและกฎหมายเกี่ยวกับการป่าไม้ การสงวนและคุ้มครองสัตว์ป่า และการส่งเสริมและรักษาคุณภาพสิ่งแวดล้อมแห่งชาติกรณีที่ดินเอกชน เป็นเจ้าของหรือครอบครองโดยชอบด้วยกฎหมาย ให้ใช้ประโยชน์ที่ดินเพื่อเกษตรกรรม การอยู่อาศัยประเภทบ้านเดี่ยว สถาบันราชการ การสาธารณูปโภคและสาธารณูปการเป็นส่วนใหญ่ ที่ดินซึ่งเอกชนเป็นเจ้าของหรือผู้ครอบครองโดยชอบด้วยกฎหมาย กำหนดให้ใช้ประโยชน์ที่ดินเพื่อเกษตรกรรม การอยู่อาศัย ประเภทบ้านเดี่ยว การสาธารณูปโภคและสาธารณูปการเป็นส่วนใหญ่ ห้ามการใช้ประโยชน์ที่ดินที่ส่งผลกระทบต่อพื้นที่ ได้แก่ โรงงานทุกจำพวก คลังน้ำมันเพื่อการจำหน่าย คลังก๊าซปิโตรเลียม การกำหนดเงื่อนไขจำกัดความสูงและขนาดอาคารในระยะ 75 เมตร จากแนวชายฝั่งทะเลให้มีความสูงไม่เกิน 7 เมตร ในระยะเกินกว่า 75 เมตร จากแนวชายฝั่งทะเล ให้ดำเนินการหรือประกอบกิจการได้ในอาคารที่มีพื้นที่ทุกชั้นในหลังเดียวกันไม่เกิน 500 ตารางเมตร และมีความสูงไม่เกิน  9 เมตร เว้นแต่ในบริเวณหมายเลข 8.2 ให้ดำเนินการหรือประกอบกิจการได้ในอาคารที่มีพื้นที่ทุกชั้นในหลังเดียวกันไม่เกิน 1,000 ตารางเมตร และมีความสูงไม่เกิน 12 เมตร


9. ที่ดินประเภทสถาบันการศึกษา (สีเขียวมะกอก)
- มีวัตถุประสงค์เพื่อกำหนดพื้นที่ให้ใช้ประโยชน์ที่ดินเป็นสถาบันการศึกษาในบริเวณที่เป็นโรงเรียนตามสภาพการใช้ประโยชน์ที่ดินในปัจจุบัน


10. ที่ดินประเภทที่โล่งเพื่อการรักษาคุณภาพสิ่งแวดล้อม (สีฟ้า)
- มีวัตถุประสงค์เพื่อกำหนดพื้นที่ให้ใช้ประโยชน์ที่ดินเพื่อการรักษาคุณภาพสิ่งแวดล้อม การเพาะเลี้ยงสัตว์น้ำ การประมงชายฝั่ง หรือสาธารณประโยชน์เท่านั้น


11. ที่ดินประเภทสถาบันศาสนา (สีเทาอ่อน)
- มีวัตถุประสงค์ให้ใช้ประโยชน์ที่ดินเพื่อการศาสนาหรือเกี่ยวข้องกับการศาสนาตามสภาพการใช้ประโยชน์ที่ดินในปัจจุบัน


12. ที่ดินประเภทสถาบันราชการ การสาธารณูปโภค และสาธารณูปการ (สีน้ำเงิน)
- มีวัตถุประสงค์ให้ใช้ประโยชน์ที่ดินเพื่อสถาบันราชการ การสาธารณูปโภค สาธารณูปการ และบริการสาธารณะของรัฐ กำหนดไว้ในบริเวณที่มีหลักฐานตามกรรมสิทธิ์ที่ดินที่เป็นที่สาธารณะ ที่ราชพัสดุและบริเวณพื้นที่ที่ใช้ประโยชน์เป็นสถานที่ราชการในปัจจุบัน ได้แก่ โรงพยาบาลส่งเสริมสุขภาพตำบล ที่ทำการองค์การบริหารส่วนตำบล และสำนักงานเทศบาลตำบล



 
                3. กำหนดประเภทหรือชนิดของโรงงานที่ให้ดำเนินการได้ในที่ดินประเภทที่อยู่อาศัยหนาแน่นน้อย (สีเหลือง) ที่ดินประเภทที่อยู่อาศัยหนาแน่นปานกลาง (สีส้ม) ที่ดินประเภทพาณิชยกรรมและที่อยู่อาศัยหนาแน่นมาก (สีแดง) และที่ดินประเภทชนบทและเกษตรกรรม (สีเขียว) ตามบัญชีท้ายประกาศกระทรวงมหาดไทย ทั้งนี้ เพื่อให้เป็นไปตามวัตถุประสงค์การใช้ประโยชน์ที่ดินแต่ละประเภท
                4. กำหนดการใช้ประโยชน์ที่ดินในบริเวณแนวถนนสาย ก 1 ถนนสาย ก 2 ถนนสาย ก 3 ถนนสาย     ก 4 ถนนสาย ก 5 ถนนสาย ก 6 ถนนสาย ก 7 ถนนสาย ก 8 ถนนสาย ก 9 ถนนสาย ก 10 ถนนสาย ข 1 ถนนสาย ข 2 ถนนสาย ข 3 ถนนสาย ข 4 ถนนสาย ข 5 ถนนสาย ข 6 ถนนสาย ข 7 ถนนสาย ข 8 ถนนสาย ข 9 ถนนสาย ข 10 ถนนสาย ค 1 ถนนสาย ค 2 ถนนสาย ค 3 และถนนสาย ง ตามแผนผังแสดงโครงการคมนาคมและขนส่งท้ายประกาศกระทรวงมหาดไทย โดยให้ใช้ประโยชน์เพื่อกิจการตามที่กำหนด ดังต่อไปนี้
                        4.1 การสร้างถนนหรือเกี่ยวข้องกับถนน และการสาธารณูปโภคและสาธารณูปการ
                        4.2 การสร้างรั้วหรือกำแพง
                        4.3 เกษตรกรรมหรือเกี่ยวข้องกับเกษตรกรรมที่มีความสูงของอาคารไม่เกิน 9 เมตร หรือไม่ใช่อาคารขนาดใหญ่
 
2. เรื่อง ร่างกฎกระทรวงกำหนดให้ผลิตภัณฑ์อุตสาหกรรมเหล็กกล้าทรงแบนรีดร้อน สำหรับงานโครงสร้างเครื่องจักรกลต้องเป็นไปตามมาตรฐาน พ.ศ. ....
              คณะรัฐมนตรีมีมติเห็นชอบร่างกฎกระทรวงกำหนดให้ผลิตภัณฑ์อุตสาหกรรมเหล็กกล้าทรงแบนรีดร้อน สำหรับงานโครงสร้างเครื่องจักรกลต้องเป็นไปตามมาตรฐาน พ.ศ. .... ตามที่กระทรวงอุตสาหกรรมเสนอ ซึ่งสำนักงานคณะกรรมการกฤษฎีกาตรวจพิจารณาแล้ว และให้ดำเนินการต่อไปได้
                ทั้งนี้ ร่างกฎกระทรวงที่กระทรวงอุตสาหกรรมเสนอ เป็นการแก้ไขปรับปรุงมาตรฐานผลิตภัณฑ์อุตสาหกรรมเหล็กกล้าทรงแบนรีดร้อน สำหรับงานโครงสร้างเครื่องจักรกลต้องเป็นไปตามมาตรฐาน ปัจจุบันมีมาตรฐานผลิตภัณฑ์อุตสาหกรรมซึ่งเป็นมาตรฐานบังคับอยู่แล้ว แต่เนื่องจากใช้บังคับมานานเกินกว่า 5 ปีแล้ว [โดยอ้างอิงจากองค์การระหว่างประเทศว่าด้วยการมาตรฐาน (ISO) หากมาตรฐานบังคับใดใช้มาเกิน 5 ปี ควรจะต้องมีการทบทวนใหม่ ] รวมทั้งเพื่อให้สอดคล้องกับมาตรฐานอ้างอิง การพัฒนาเทคโนโลยี การทำและการใช้ภายในประเทศ ซึ่งกระทรวงอุตสาหกรรมได้ดำเนินการรับฟังความคิดเห็นเกี่ยวกับร่างกฎกระทรวงดังกล่าวแล้ว ประกอบกับหน่วยงานที่เกี่ยวข้องเห็นชอบด้วยในหลักการ และสำนักงานคณะกรรมการกฤษฎีกาได้ตรวจพิจารณาร่างกฎกระทรวงดังกล่าวเป็นการล่วงหน้าแล้วด้วย
                สาระสำคัญของร่างกฎกระทรวง
              1. กำหนดให้ผลิตภัณฑ์อุตสาหกรรมเหล็กกล้าทรงแบนรีดร้อน สำหรับงานโครงสร้างเครื่องจักรกล ต้องเป็นไปตามมาตรฐานเลขที่ มอก. 1501-2564 ตามประกาศกระทรวงอุตสาหกรรม ฉบับที่ 6697 (พ.ศ. 2565) ออกตามความในพระราชบัญญัติมาตรฐานผลิตภัณฑ์อุตสาหกรรม พ.ศ. 2511 เรื่อง ยกเลิกมาตรฐานผลิตภัณฑ์อุตสาหกรรมเหล็กกล้าคาร์บอนทรงแบนรีดร้อน สำหรับงานโครงสร้างเครื่องจักรกล และกำหนดมาตรฐานผลิตภัณฑ์อุตสาหกรรมเหล็กกล้าทรงแบนรีดร้อน สำหรับงานโครงสร้างเครื่องกล ลงวันที่ 24 พฤษภาคม พ.ศ. 2565
                2. กำหนดให้มีผลใช้บังคับเมื่อพ้นกำหนดหนึ่งร้อยแปดสิบวันนับแต่วันประกาศในราชกิจจานุเบกษาเป็นต้นไป
 
3. เรื่อง ร่างประกาศกระทรวงมหาดไทย เรื่อง การให้ใช้บังคับผังเมืองรวมชุมชนไพศาลี จังหวัดนครสวรรค์ พ.ศ. .... 
              คณะรัฐมนตรีมีมติเห็นชอบร่างประกาศกระทรวงมหาดไทยเรื่อง การให้ใช้บังคับผังเมืองรวมชุมชนไพศาลี จังหวัดนครสวรรค์ พ.ศ. .... ตามที่กระทรวงมหาดไทยเสนอ และให้ดำเนินการต่อไปได้ และให้กระทรวงมหาดไทยรับความเห็นของกระทรวงคมนาคม กระทรวงทรัพยากรธรรมชาติและสิ่งแวดล้อม กระทรวงสาธารณสุข และสำนักงานสภาพัฒนาการเศรษฐกิจและสังคมแห่งชาติไปพิจารณาดำเนินการต่อไปด้วย
                ทั้งนี้ ร่างประกาศกระทรวงมหาดไทย ตามที่กระทรวงมหาดไทยเสนอ เป็นการกำหนดให้ใช้บังคับผังเมืองรวม ในท้องที่ตำบลไพศาลี และตำบลโคกเดื่อ อำเภอไพศาลี จังหวัดนครสวรรค์ เพื่อใช้เป็นแนวทางในการพัฒนาชุมชน ให้เป็นมืองศูนย์กลางการบริหารการปกครอง เศรษฐกิจและสังคม การดำรงรักษาเมือง และพื้นที่ชนบทและเกษตรกรรม และเป็นศูนย์กลางการผลิต การซื้อขายพืชไร่ ด้านตะวันออกของจังหวัดนครสวรรค์โดยการจัดการด้านการใช้ประโยชน์ในทรัพย์สิน การคมนาคมและการขนส่ง การสาธารณูปโภค บริการสาธารณะ และสภาพแวดล้อม ในบริเวณพื้นที่ภายในเขตผังเมืองรวมชุมชนไพศาลี จังหวัดนครสวรรค์ ให้สอดคล้องกับการพัฒนาระบบเศรษฐกิจและสังคมของประเทศ ตามแผนพัฒนาเศรษฐกิจและสังคมแห่งชาติ โดยได้มีการกำหนดแผนผังและการใช้ประโยชน์ที่ดินภายในเขตผังเมืองรวมจำแนกออกเป็น 11 ประเภท ซึ่งแต่ละประเภทจะกำหนดลักษณะกิจการที่ให้ดำเนินการตามวัตถุประสงค์การใช้ประโยชน์ที่ดินแต่ละประเภทนั้น ๆ รวมทั้งกำหนดประเภทหรือชนิดของโรงงานที่ให้ดำเนินการในที่ดินแต่ละประเภท ตลอดจนกำหนดการใช้ประโยชน์ที่ดินตามแผนผังโครงการคมนาคมและขนส่ง ซึ่งกระทรวงมหาดไทยได้ดำเนินการตามขั้นตอนที่กำหนดไว้ในพระราชบัญญัติการผังเมือง พ.ศ. 2562 แล้ว              และคณะกรรมการผังเมืองได้มีมติเห็นชอบด้วยแล้ว
                สาระสำคัญของร่างประกาศ
              กำหนดให้ใช้บังคับผังเมืองรวม ในท้องที่ตำบลไพศาลี และตำบลโคกเดื่อ อำเภอไพศาลี                          จังหวัดนครสวรรค์ โดยมีวัตถุประสงค์เพื่อใช้เป็นแนวทางในการพัฒนาชุมชนไพศาลีให้เป็นเมืองศูนย์กลางการบริหารการปกครอง เศรษฐกิจและสังคม ดำรงรักษาเมืองและพื้นที่ชนบทและเกษตรกรรม และเป็นเมืองศูนย์กลางการผลิต การซื้อขายพืชไร่ ด้านตะวันออกของจังหวัดนครสวรรค์ โดยการจัดการด้านการใช้ประโยชน์ในทรัพย์สิน การคมนาคมและการขนส่ง การสาธารณูปโภค บริการสาธารณะ และสภาพแวดล้อม ให้สอดคล้องกับการพัฒนาระบบเศรษฐกิจและสังคมของประเทศตามแผนพัฒนาเศรษฐกิจและสังคมแห่งชาติ ซึ่งมีรายละเอียด ดังนี้
                1. กำหนดให้ผังเมืองรวมชุมชนไพศาลี จังหวัดนครสวรรค์ มีนโยบายและมาตรการเพื่อจัดระบบการใช้ประโยชน์ที่ดิน โครงข่ายคมนาคมและขนส่ง และบริการสาธารณะให้มีประสิทธิภาพ สามารถรองรับและสอดคล้องกับการขยายตัวของชุมชนในอนาคต รวมทั้งส่งเสริมและพัฒนาเศรษฐกิจ โดยมีสาระสำคัญดังต่อไปนี้
                        1.1 ส่งเสริมให้ชุมชนไพศาลี เป็นศูนย์กลางการบริหาร การปกครอง การพาณิชยกรรม และการบริการในระดับอำเภอ
                        1.2 ส่งเสริมและพัฒนาด้านที่อยู่อาศัย พาณิชยกรรม และอุตสาหกรรมการเกษตรให้สอดคล้องกับโครงสร้างทางเศรษฐกิจสังคม ศักยภาพในการพัฒนาพื้นที่และการขยายตัวของชุมชน
                        1.3 ส่งเสริมและพัฒนาการบริการทางสังคม การสาธารณูปโภคและสาธารณูปการให้เพียงพอและได้มาตรฐาน
                        1.4 ส่งเสริม อนุรักษ์ และฟื้นฟูศิลปวัฒนธรรมและสภาพแวดล้อมที่มีคุณค่าทางศาสนา ศิลปกรรม สถาปัตยกรรม ประวัติศาสตร์ และโบราณสถาน เพื่อดำรงความเป็นเอกลักษณ์ของชุมชน
                        1.5  อนุรักษ์ทรัพยากรธรรมชาติและสิ่งแวดล้อม
                2. กำหนดประเภทการใช้ประโยชน์ที่ดินออกเป็น 11 ประเภท ดังนี้




ประเภท
วัตถุประสงค์


1. ที่ดินประเภทที่อยู่อาศัยหนาแน่นน้อย (สีเหลือง)
- กำหนดไว้บริเวณโดยรอบเขตพักอาศัยของย่านพาณิชยกรรมหลัก และพื้นที่โดยรอบซึ่งเป็นบริเวณที่มีความเหมาะสมในการรองรับการขยายตัวของการอยู่อาศัยในอนาคตต่อเนื่องจากพื้นที่อยู่อาศัยหนาแน่นปานกลาง มีวัตถุประสงค์เพื่อให้เป็นที่อยู่อาศัยที่เบาบาง มีการใช้ประโยชน์เพื่อการอยู่อาศัยเป็นส่วนใหญ่ สามารถก่อสร้างอาคารอยู่อาศัยได้ทุกประเภท เช่น บ้านเดี่ยว บ้านแฝด ห้องแถว ตึกแถว บ้านแถว โดยมีข้อจำกัดเรื่องประเภทของอาคารซึ่งต้องไม่ใช่การอยู่อาศัยประเภท อาคารชุด หอพัก อาคารอยู่อาศัยรวม หรืออาคารขนาดใหญ่ และห้ามการใช้ประโยชน์ที่ดินที่เป็นอุปสรรคสำหรับการอยู่อาศัยที่ดี ได้แก่ การทำฟาร์มเลี้ยงสัตว์ที่ก่อปัญหาสุขอนามัยชุมชน คลังเชื้อเพลิง คลังวัตถุระเบิดที่เสี่ยงต่อการเกิดอุบัติภัย สถานสงเคราะห์หรือรับเลี้ยงสัตว์ การกำจัดขยะมูลฝอย การซื้อขายเศษวัสดุ สุสาน ฌาปนสถาน เป็นต้น และมีเงื่อนไขการใช้ประโยชน์ที่ดินริมเขตทาง โดยให้มีที่ว่างตามแนวขนานริมเขตทางไม่น้อยกว่า 6 เมตร สำหรับโรงงานอุตสาหกรรมที่สามารถประกอบกิจการ ได้แก่ อุตสาหกรรมขนาดเล็กแลอุตสาหกรรมบริการ เช่น การแปรรูปอาหาร การถนอมเนื้อสัตว์ โรงน้ำแข็ง การทำน้ำดื่ม การตัดเย็บเสื้อผ้า การซ่อมรถจักรยานยนต์ เป็นต้น


2. ที่ดินประเภทที่อยู่อาศัยหนาแน่นปานกลาง (สีส้ม)
- กำหนดไว้บริเวณโดยรอบของศูนย์กลางพาณิชยกรรมหลักของชุมชน ที่มีการใช้ประโยชน์ที่ดินต่อเนื่องจากพื้นที่อยู่อาศัยหนาแน่นมาก มีวัตถุประสงค์เพื่อให้เป็นที่อยู่อาศัยหนาแน่นปานกลางที่มีการสร้างที่อยู่อาศัยได้ทุกประเภท เช่น บ้านเดี่ยว บ้านแฝด ห้องแถว ตึกแถว บ้านแถว อาคารชุด หอพัก อาคารอยู่อาศัยรวม โดยมีข้อจำกัดเรื่องขนาดของอาคารซึ่งต้องไม่ใช่อาคารขนาดใหญ่พิเศษ และห้ามการใช้ประโยชน์ที่ดินที่เป็นอุปสรรคสำหรับการอยู่อาศัยที่ดี ได้แก่ การทำฟาร์มเลี้ยงสัตว์ที่ก่อปัญหาสุขอนามัยชุมชน คลังเชื้อเพลิง คลังวัตถุระเบิดที่เสี่ยงต่อการเกิดอุบัติเหตุ การกำจัดขยะมูลฝอย ซื้อขายเศษวัสดุ สุสานและฌาปนสถาน เป็นต้น และโรงงานอุตสาหกรรมที่สามารถประกอบกิจการ ได้แก่ อุตสาหกรรมขนาดเล็กและอุตสาหกรรมบริการ เช่น การตัดเย็บเสื้อผ้า การซ่อมรถจักรยานยนต์ และการแปรรูปอาหาร เป็นต้น


3. ที่ดินประเภทพาณิชยกรรมและที่อยู่อาศัยหนาแน่นมาก (สีแดง)
- เป็นศูนย์กลางชุมชนเมืองย่านพาณิชยกรรมเดิมของชุมชน มีวัตถุประสงค์ให้เป็นบริเวณที่ประกอบพาณิชย์ ธุรกิจ และการค้า ประกอบด้วย ตลาด ศูนย์การค้า สำนักงาน โรงแรม โดยไม่มีการจำกัดความสูงและพื้นที่ของอาคาร ซึ่งกำหนดให้เป็นที่อยู่อาศัยหนาแน่นมากเพื่อรองรับการประกอบกิจการดังกล่าว และห้ามการใช้ประโยชน์ที่ดินที่เป็นอุปสรรคสำหรับการอยู่อาศัยที่ดี ได้แก่ การทำฟาร์มเลี้ยงสัตว์ที่ก่อปัญหาสุขอนามัยชุมชน คลังเชื้อเพลิง คลังวัตถุระเบิดที่เสี่ยงต่อการเกิดอุบัติภัย การกำจัดขยะมูลฝอย ซื้อขายเศษวัสดุ สุสานและฌาปนสถาน เป็นต้น และโรงงานอุตสาหกรรมที่สามารถประกอบกิจการ ได้แก่ อุตสาหกรรมขนาดเล็ก และอุตสาหกรรมบริการ เช่น การตัดเย็บเสื้อผ้า การซ่อมรถจักรยานยนต์ การแปรรูปอาหาร เป็นต้น


4. ที่ดินประเภทอุตสาหกรรมและคลังสินค้า (สีม่วง)
- เป็นอุตสาหกรรมที่กำหนดให้อยู่นอกชุมชนเมืองพื้นที่ราบ และอยู่ในบริเวณที่สะดวกแก่การสาธารณูปโภคและสาธารณูปการ การคมนาคมขนส่ง มีวัตถุประสงค์เพื่อให้ประกอบอุตสาหกรรมได้ทุกประเภท ชนิด และจำพวกตามกฎหมายว่าด้วยโรงงาน ซึ่งขึ้นอยู่กับสภาพการทางเศรษฐกิจและการลงทุนภาคเอกชนหรือนโยบายของรัฐบาล และมีเงื่อนไขการใช้ประโยชน์ที่ดินเพื่อกิจการใด ๆ ให้มีที่ว่างตามแนวขนานกับแนวเขตที่ดิน ไม่น้อยกว่า 50 เมตร และการใช้ประโยชน์ที่ดินริมฝั่งห้วยตะโก ลำคลอง หรือแหล่งน้ำสาธารณะ ให้มีที่ว่างตามแนวขนานริมฝั่งตามสภาพธรรมชาติไม่น้อยกว่า          12 เมตร เว้นแต่เป็นการก่อสร้างเพื่อการคมนาคมและขนส่งทางน้ำ การสาธารณูปโภค เขื่อน รั้ว หรือกำแพง


5. ที่ดินประเภทชนบทและเกษตรกรรม (สีเขียว)
- เป็นพื้นที่เกษตรกรรมในบริเวณโดยรอบของชุมชน ทำหน้าที่เป็นแนวกันชน (Buffer Zone) และเพื่อคงสภาพชนบทและประกอบอาชีพเกษตรกรรม มีวัตถุประสงค์ให้เป็นพื้นที่ชนบทและเกษตรกรรมประกอบด้วย พื้นที่เพาะปลูกและเลี้ยงสัตว์ เช่น ทำไร่ ทำนา ทำสวน หรือเลี้ยงสัตว์ เป็นต้น และสามารถสร้างที่อยู่อาศัยได้เฉพาะบ้านเดี่ยว โดยมีข้อจำกัดเรื่องประเภทของอาคารซึ่งต้องไม่ใช่อาคารขนาดใหญ่ ห้ามการใช้ประโยชน์ที่ดินเพื่อการสร้างที่อยู่อาศัยหรือประกอบพาณิชยกรรมที่มีความหนาแน่น เช่น ห้องแถว ตึกแถว อาคารชุด หอพัก อาคารอยู่อาศัยรวม คลังเชื้อเพลิง คลังวัตถุระเบิดที่เสี่ยงต่อการเกิดอุบัติภัย เป็นต้น และมีเงื่อนไขการใช้ประโยชน์ที่ดินริมเขตทางโดยให้มีที่ว่างตามแนวขนานริมเขตทางไม่น้อยกว่า 6 เมตร และการใช้ประโยชน์ที่ดินริมฝั่งลำคลอง ห้วย หรือแหล่งน้ำสาธารณะให้มีที่ว่างตามแนวขนานริมฝั่งตามสภาพธรรมชาติไม่น้อยกว่า 6 เมตร เว้นแต่เป็นการก่อสร้างเพื่อการคมนาคมและขนส่งทางน้ำ การสาธารณูปโภค เขื่อน รั้ว หรือกำแพง สำหรับโรงงานอุตสาหกรรมที่สามารถประกอบกิจการ ได้แก่ อุตสาหกรรมขนาดเล็กและอุตสาหกรรมขนาดกลาง เช่น การซ่อมรถยนต์ การแปรรูปผลผลิตทางการเกษตร หรือคลังสินค้า เป็นต้น


6. ที่ดินประเภทปฏิรูปที่ดินเพื่อเกษตรกรรม (สีเขียวมีกรอบและเส้นทแยงสีน้ำตาล) 
- เป็นพื้นที่เขตดำเนินการตามกฎหมายว่าด้วยการปฏิรูปที่ดินเพื่อเกษตรกรรม ซึ่งมีวัตถุประสงค์ให้มีการใช้ประโยชน์ที่ดินเพื่อการปฏิรูปที่ดินเพื่อเกษตรกรรมตามกฎหมายว่าด้วยการปฏิรูปที่ดินเพื่อเกษตรกรรม สำหรับที่ดิน ซึ่งเอกชนเป็นเจ้าของหรือผู้ครอบครองโดยชอบด้วยกฎหมาย กำหนดให้ใช้ประโยชน์ที่ดินเพื่อให้สอดคล้องกับเกษตรกรรม สถาบันราชการ การสาธารณูปโภคและสาธารณูปการ โดยมีการผ่อนปรนให้ใช้ประโยชน์ที่ดินเพื่อการดำรงอยู่ได้ เช่น การอยู่อาศัย เกษตรกรรม โดยมีข้อจำกัดเรื่องขนาดของอาคาร


7. ที่ดินประเภทที่โล่งเพื่อนันทนาการและการรักษาคุณภาพสิ่งแวดล้อม (สีเขียวอ่อน)
- เป็นพื้นที่โล่งที่มีวัตถุประสงค์เพื่อต้องการให้ชุมชนมีสภาพแวดล้อมที่ดี มีอากาศบริสุทธิ์ มีที่พักผ่อนหย่อนใจ เพื่อให้ประชาชนมีสุขภาพที่สมบูรณ์ มีคุณภาพชีวิตที่ดี เช่น หนองไก่สระน้ำพ่อเฒ่า และสระน้ำวัดบ้านใหม่วารีเย็น เป็นต้น สำหรับที่ดินซึ่งเอกชนเป็นเจ้าของหรือผู้ครอบครองโดยชอบด้วยกฎหมาย กำหนดให้ใช้ประโยชน์ที่ดินเพื่อให้สอดคล้องกับเกษตรกรรม การสาธารณูปโภค และสาธารณูปการ โดยมีการผ่อนปรนให้ใช้ประโยชน์ที่ดินเพื่อการดำรงอยู่ได้ เช่น การอยู่อาศัย เกษตรกรรม โดยมีข้อจำกัดเรื่องขนาดของอาคาร


8. ที่ดินประเภทอนุรักษ์ป่าไม้ (สีเขียวอ่อนมีเส้นทแยงสีขาว)
- เป็นพื้นที่ตามกฎหมายว่าด้วยการป่าไม้ และพื้นที่ของเอกชนที่อยู่ในบริเวณดังกล่าว กรณีที่ดินของป่าไม้มีวัตถุประสงค์ให้ใช้ประโยชน์ที่ดินเพื่อการสงวน และคุ้มครองดูแลรักษาหรือบำรุงป่าไม้ สัตว์ป่า ต้นน้ำลำธาร และทรัพยากรธรรมชาติอื่น ๆ ตามมติคณะรัฐมนตรีและกฎหมายเกี่ยวกับการป่าไม้ การสงวนและคุ้มครองสัตว์ป่า และการส่งเสริมและรักษาคุณภาพสิ่งแวดล้อมแห่งชาติ สำหรับที่ดินซึ่งเอกชนเป็นเจ้าของหรือผู้ครอบครองโดยชอบด้วยกฎหมาย กำหนดให้ใช้ประโยชน์ที่ดินเพื่อให้สอดคล้องกับป่าไม้โดยมีการผ่อนปรนให้ใช้ประโยชน์ที่ดินเพื่อการดำรงอยู่ได้ เช่น การอยู่อาศัย เกษตรกรรม โดยมีข้อจำกัดเรื่องพื้นที่และความสูงของอาคาร


9. ที่ดินประเภทสถาบันการศึกษา (สีเขียวมะกอก)
- มีวัตถุประสงค์เพื่อกำหนดพื้นที่ซึ่งเป็นสถาบันการศึกษาตามการใช้ประโยชน์ที่ดินในปัจจุบัน เช่น โรงเรียนบ้านเขาธรรมบท โรงเรียนไพศาลีพิทยา และโรงเรียนอนุบาลไพศาลี เป็นต้น


10. ที่ดินประเภทสถาบันศาสนา (สีเทาอ่อน)
- มีวัตถุประสงค์เพื่อเป็นพื้นที่สถาบันศาสนาตามการใช้ที่ดินในปัจจุบัน เช่น วัดไพศาลี และวัดเนินทอง เป็นต้น


11. ที่ดินประเภทสถาบันราชการ การสาธารณูปโภค และสาธารณูปการ (สีน้ำเงิน)
- มีวัตถุประสงค์เพื่อการใช้ประโยชน์ที่ดินเกี่ยวกับกิจกรรมต่าง ๆ ของรัฐบาลเพื่อการสาธารณูปโภคและสาธารณูปการ เช่น สำนักงานเทศบาลตำบลไพศาลี โรงพยาบาลไพศาลี และการประปาส่วนภูมิภาคหน่วยบริการอำเภอไพศาลี สาขาท่าตะโก เป็นต้น



 
                3. กำหนดประเภทหรือชนิดของโรงงานที่ให้ดำเนินการได้ในที่ดินประเภทที่อยู่อาศัยหนาแน่นน้อย (สีเหลือง) ที่ดินประเภทที่อยู่อาศัยหนาแน่นปานกลาง (สีส้ม) ที่ดินประเภทพาณิชยกรรมและที่อยู่อาศัยหนาแน่นมาก (สีแดง) และที่ดินประเภทชนบทและเกษตรกรรม (สีเขียว) ตามบัญชีท้ายประกาศกระทรวงมหาดไทย ทั้งนี้ เพื่อให้เป็นไปตามวัตถุประสงค์การใช้ประโยชน์ที่ดินแต่ละประเภท
                4. กำหนดการใช้ประโยชน์ที่ดินในบริเวณแนวถนนสาย ก 1 ถนนสาย ก 2 ถนนสาย ก 3 ถนนสาย ก 4 ถนนสาย ก 5 และถนนสาย ข ตามแผนผังแสดงโครงการคมนาคมและขนส่งท้ายประกาศกระทรวงมหาดไทย โดยให้ใช้ประโยชน์เพื่อกิจการตามที่กำหนด ดังต่อไปนี้
                        4.1 การสร้างถนนหรือเกี่ยวข้องกับถนน และการสาธารณูปโภคและสาธารณูปการ
                        4.2 การสร้างรั้วหรือกำแพง
                        4.3 การเกษตรกรรมที่มีความสูงของอาคารไม่เกิน 9 เมตร หรือไม่ใช่อาคารขนาดใหญ่
 
4. เรื่อง ร่างกฎกระทรวงกำหนดให้ผลิตภัณฑ์อุตสาหกรรมเหล็กกล้าทรงแบนรีดร้อน ทนแรงดึงสูงที่ปรับปรุงสมบัติการขึ้นรูป สำหรับงานโครงสร้างรถยนต์ ต้องเป็นไปตามมาตรฐาน พ.ศ. ....
              คณะรัฐมนตรีมีมติเห็นชอบร่างกฎกระทรวงกำหนดให้ผลิตภัณฑ์อุตสาหกรรมเหล็กกล้าทรงแบนรีดร้อน ทนแรงดึงสูงที่ปรับปรุงสมบัติการขึ้นรูป สำหรับงานโครงสร้างรถยนต์ ต้องเป็นไปตามมาตรฐาน พ.ศ. .... ตามที่กระทรวงอุตสาหกรรม (อก.) เสนอ ซึ่งสำนักงานคณะกรรมการกฤษฎีกาตรวจพิจารณาแล้ว และให้ดำเนินการต่อไปได้
                สาระสำคัญของร่างกฎกระทรวง
              1. กำหนดให้ผลิตภัณฑ์อุตสาหกรรมเหล็กกล้าทรงแบนรีดร้อน ทนแรงดึงสูงที่ปรับปรุงสมบัติการขึ้นรูป สำหรับงานโครงสร้างรถยนต์ ต้องเป็นไปตามมาตรฐานเลขที่ มอก. 1884 - 2564 ตามประกาศกระทรวงอุตสาหกรรม ฉบับที่ 6698 (พ.ศ. 2565) ออกตามความในพระราชบัญญัติมาตรฐานผลิตภัณฑ์อุตสาหกรรม พ.ศ. 2511 เรื่อง ยกเลิกมาตรฐานผลิตภัณฑ์อุตสาหกรรมเหล็กกล้ารีดร้อนทนแรงดึงสูงแผ่นม้วน แผ่นแถบ แผ่นหนา และแผ่นบางที่ปรับปรุงสมบัติการขึ้นรูป สำหรับงานโครงสร้างรถยนต์ และกำหนดมาตรฐานผลิตภัณฑ์อุตสาหกรรมเหล็กกล้าทรงแบนรีดร้อน ทนแรงดึงสูงที่ปรับปรุงสมบัติการขึ้นรูป สำหรับงานโครงสร้างรถยนต์ ลงวันที่ 24 พฤษภาคม พ.ศ. 2565
                2. กำหนดให้มีผลใช้บังคับเมื่อพ้นกำหนดหนึ่งร้อยแปดสิบวันนับแต่วันประกาศในราชกิจจานุเบกษาเป็นต้นไป
 



เศรษฐกิจ-สังคม



5. เรื่อง ขอความเห็นชอบให้ข้าราชการทุกประเภท พนักงานราชการ ลูกจ้างประจำ ลูกจ้างชั่วคราวของส่วนราชการ หน่วยงานของรัฐ พนักงานรัฐวิสาหกิจ ลาเข้าร่วมโครงการบรรพชาอุปสมบท 97 รูป ถวายพระกุศล สมเด็จพระอริยวงศาคตญาณ สมเด็จพระสังฆราช สกลมหาสังฆปริณายก เนื่องในโอกาสฉลองพระชนมายุ        8 รอบ 26 มิถุนายน 2566 โดยไม่ถือเป็นวันลา
              คณะรัฐมนตรีมีมติเห็นชอบตามที่สำนักงานปลัดสำนักนายกรัฐมนตรี (สปน.) เสนอให้ข้าราชการทุกประเภท พนักงานราชการ ลูกจ้างประจำ ลูกจ้างชั่วคราวของส่วนราชการ หน่วยงานของรัฐ พนักงานรัฐวิสาหกิจ     ลาเข้าร่วมโครงการบรรพชาอุปสมบท 97 รูป ถวายพระกุศล สมเด็จพระอริยวงศาคตญาณ สมเด็จพระสังฆราช       สกลมหาสังฆปริณายก เนื่องในโอกาสฉลองพระชนมายุ 8 รอบ 26 มิถุนายน 2566 โดยไม่ถือเป็นวันลา เสมือนเป็นการปฏิบัติราชการและได้รับเงินเดือนตามปกติ ระหว่างวันที่ 15 มิถุนายน - 1 กรกฎาคม 2566 (รวม 17 วัน) ต่อไป
                สาระสำคัญของเรื่อง     
              สปน. รายงานว่า
                1. เมื่อวันที่ 6 กุมภาพันธ์ 2566 คณะกรรมการอำนวยการจัดงานฉลองพระชนมายุ 8 รอบ      สมเด็จพระอริยวงศาคตญาณ สมเด็จพระสังฆราช สกลมหาสังฆปริณายก (นายกรัฐมนตรีเป็นประธาน) มีมติเห็นชอบให้ดำเนินโครงการบรรพชาอุปสมบท 97 รูป ถวายพระกุศล สมเด็จพระอริยวงศาคตญาณ สมเด็จพระสังฆราช สกลมหาสังฆปริณายก เนื่องในโอกาสฉลองพระชนมายุ 8 รอบ 26 มิถุนายน 2566 ระหว่างวันที่ 15 มิถุนายน -               1 กรกฎาคม 2566 (รวม 17 วัน) ณ วัดราชบพิธสถิตมหาสีมาราม โดยกำหนดผู้เข้าร่วมโครงการ ประกอบด้วยข้าราชการ พนักงานราชการ ลูกจ้างประจำจากหน่วยงานภาครัฐ ผู้แทนภาคีเครือข่ายภาคเอกชน นักศึกษา และประชาชน มีหน่วยงานหลักรับผิดชอบดำเนินโครงการ ได้แก่ วัดราชบพิธสถิตมหาสีมารามร่วมกับสำนักงานปลัดสำนักนายกรัฐมนตรี และมีหน่วยงานสนับสนุนการดำเนินโครงการ ได้แก่ กรุงเทพมหานคร และสำนักงานพระพุทธศาสนาแห่งชาติ
                2. โครงการฯ มีรายละเอียดการดำเนินการ ดังนี้



การดำเนินการ
วัน/เวลา/สถานที่


(1) การรับสมัครเข้าร่วมโครงการฯ
วันที่ 20 กุมภาพันธ์-31 มีนาคม 2566


(2) การตรวจสอบคุณสมบัติ
เดือนเมษายน 2566


(3) การประกาศรายชื่อผู้มีสิทธิเข้าร่วมโครงการฯ
เดือนพฤษภาคม 2566


(4) การเตรียมดำเนินโครงการฯ เช่น จัดหาเครื่องอัฐบริขารและการขอมติคณะรัฐมนตรีโดยไม่ถือเป็นวันลา
เดือนมีนาคม-พฤษภาคม 2566


(5) พิธีปลงผม
วันที่ 15 มิถุนายน 2566
			ณ วัดราชบพิธสถิตมหาสีมาราม


(6) พิธีรับประทานผ้าไตรและเข้ารับประทานพระโอวาทจากสมเด็จพระอริยวงศาคตญาณ สมเด็จพระสังฆราช สกลมหาสังฆปรินายก
วันที่ 16 มิถุนายน 2566
			ณ วัดราชบพิธสถิตมหาสีมาราม


(7) พิธีบรรพชาอุปสมบท
วันที่ 17 มิถุนายน 2566
			ณ วัดราชบพิธสถิตมหาสีมาราม


(8) ศึกษาและปฏิบัติธรรม
วันที่ 18-30 มิถุนายน 2566
			ณ วัดราชบพิธสถิตมหาสีมารามและวัดพระยายัง กรุงเทพมหานคร


(9) พิธีทำบุญตักบาตร ถวายพระกุศลแด่สมเด็จพระอริยวงศาคตญาณ สมเด็จพระสังฆราช สกลมหาสังฆปริณายก
วันที่ 26 มิถุนายน 2566


(10) พิธีลาสิกขา
วันที่ 1 กรกฎาคม 2566
			ณ วัดราชบพิธสถิตมหาสีมาราม



 
6. เรื่อง ความก้าวหน้าของยุทธศาสตร์ชาติ ประจำเดือนกุมภาพันธ์ 2566 
                คณะรัฐมนตรีรับทราบความก้าวหน้าของยุทธศาสตร์ชาติ ประจำเดือนกุมภาพันธ์ 2566 ตามที่สำนักงานสภาพัฒนาการเศรษฐกิจและสังคมแห่งชาติ (สศช.) ในฐานะสำนักงานเลขานุการของคณะกรรมการยุทธศาสตร์ชาติเสนอ
                1. ความก้าวหน้าในการขับเคลื่อนยุทธศาสตร์ชาติสู่การปฏิบัติ
                        1.1 การขับเคลื่อนยุทธศาสตร์ชาติในห้วงที่ 2 (พ.ศ. 2566-2570) คณะกรรมการยุทธศาสตร์ชาติมีมติเมื่อวันที่ 8 กุมภาพันธ์ 2566 เห็นชอบแนวทางการขับเคลื่อนยุทธศาสตร์ชาติในห้วงที่ 2                       (พ.ศ. 2566-2570) ตามหลักการบริหารงานคุณภาพ (Plan Do Check Act: PDCA) ดังนี้




ขั้นตอนตามหลักการ PDCA
แนวทางการขับเคลื่อน


การวางแผน (Plan) 
สร้างการตระหนักรู้ให้กับบุคลากรและสร้างแรงจูงใจให้ภาคีเครือข่ายมีส่วนร่วมในการขับเคลื่อนยุทธศาสตร์ชาติ


การปฎิบัติ (Do) 
 หน่วยงานของรัฐจัดทำแผนปฏิบัติราชการระยะ  5 ปี รายปี และแผนปฏิบัติการด้าน... เฉพาะที่มีความจำเป็นต่อบริบทการพัฒนาประเทศ โดยวิเคราะห์หาช่องว่างประเด็นการพัฒนาและพิจารณาทบทวนกฎหมายที่กำหนดให้มีแผนปฏิบัติการด้าน... ในประเด็นที่ไม่จำเป็น
			 การจัดทำโครงการที่มุ่งเน้นเป้าหมายของแผนแม่บทย่อยที่มีสถานะการบรรลุต่ำกว่าค่าเป้าหมาย โดยการบูรณาการของหน่วยงานเจ้าภาพและหน่วยงานที่เกี่ยวข้อง รวมทั้งจัดสรรงบประมาณแบบ “พุ่งเป้า” เพื่อให้เกิดผลลัพธ์ตามเป้าหมายของแผนแม่บทภายใต้ยุทธศาสตร์ชาติได้อย่างแท้จริง


การติดตาม ตรวจสอบและประเมินผล (Check) 
ผู้ตรวจราชการ คณะกรรมการตรวจสอบและประเมินผลภาคราชการและผู้ที่เกี่ยวข้องต้องทำงานร่วมกันอย่างบูรณาการและเป็นไปในทิศทางเดียวกันอย่างเคร่งครัด และให้ความสำคัญในการติดตาม ตรวจสอบ ประเมินผลประเด็นเป้าหมายที่มีสถานะการบรรลุเป้าหมายในระดับวิกฤต (สีแดง) และ/หรือมีระดับวิกฤตต่อเนื่อง หรือเป้าหมายที่มีค่าสถานะการบรรลุเป้าหมายปรับตัวลง


ขั้นการปรับปรุงกระบวนการ (ACT) 
หน่วยงานของรัฐควรให้ความสำคัญในการปรับปรุงการดำเนินงานในทุกขั้นตอนตามหลักการ PDCA เพื่อให้เกิดการ “พุ่งเป้า”               การบรรลุเป้าหมายยุทธศาสตร์ชาติให้เป็นไปในทิศทางเดียวกัน



ทั้งนี้  สศช. อยู่ระหว่างเสนอแนวทางการขับเคลื่อนยุทธศาสตร์ชาติในห้วงที่ 2 (พ.ศ. 2566-2570) ต่อคณะรัฐมนตรี
                        1.2  การขับเคลื่อนแผนพัฒนาเศรษฐกิจและสังคมแห่งชาติ ฉบับที่ 13 (พ.ศ. 2566-2570) สรุปได้ ดังนี้
                                1.2.1 นายกรัฐมนตรีได้แต่งตั้งคณะกรรมการขับเคลื่อนแผนพัฒนาฯ ฉบับที่ 13 จำนวน 5 คณะ เมื่อวันที่ 17 กุมภาพันธ์ 2566 เพื่อเป็นกลไกเชิงยุทธศาสตร์สำหรับการขับเคลื่อนแผนพัฒนาฯ ฉบับที่ 13 และ สศช. ได้แต่งตั้งคณะกรรมการประสานการขับเคลื่อนและติดตามประเมินผลและคณะทำงานสนับสนุนการขับเคลื่อน จำนวน 6 คณะ เพื่อปฏิบัติภารกิจในการขับเคลื่อนแผนพัฒนาฯ ฉบับที่ 13 ให้เป็นไปด้วยความเรียบร้อย มีประสิทธิภาพ และสอดคล้องกับแนวทางที่คณะกรรมการขับเคลื่อนแผนพัฒนาฯ ฉบับที่ 13 กำหนด
                                1.2.2 สศช. ได้จัดทำเอกสารสรุปแผนพัฒนาฯ ฉบับที่ 13 ฉบับประชาชนในรูปแบบที่ง่ายสำหรับการประชาสัมพันธ์ต่อสาธารณชน และได้จัดทำคำอธิบายเป้าหมาย ตัวชี้วัดและคำสำคัญ            ต่าง ๆ ในรายละเอียดให้เกิดความชัดเจนในขอบเขตความหมายของเป้าหมายตัวชี้วัด ค่าเป้าหมาย วิธีการคำนวณและวัดผล แหล่งที่มาของข้อมูล และหน่วยงานผู้รับผิดชอบเพื่อให้หน่วยงานที่เกี่ยวข้องมีความเข้าใจและมีข้อมูลเพียงพอสำหรับการพิจารณาประกอบการจัดทำแผนงาน/โครงการให้ตอบสนองต่อแผนพัฒนาฯ  ฉบับที่ 13 ในระดับกลยุทธ์การพัฒนารายหมุดหมายได้อย่างมีประสิทธิภาพ
                                1.2.3 สศช. ได้ประสานความร่วมมือกับภาคีเครือข่ายจากภาคส่วนต่าง ๆ เช่น องค์กรปกครองส่วนท้องถิ่น บริษัทเอกชน และสถาบันการศึกษา เพื่อสำรวจข้อมูลในพื้นที่และสังเคราะห์ประเด็นการพัฒนารายหมุดหมายที่มีความเหมาะสมสำหรับพื้นที่นำร่องระดับตำบลโดยมีการดำเนินงานร่วมกับภาคีเครือข่ายแล้ว 11 ตำบล/เทศบาล ใน 7 จังหวัด
                        1.3 การขับเคลื่อนเป้าหมายการพัฒนาที่ยั่งยืน (Sustainable Development Goals: SDGs) ประเทศไทยมีความเสี่ยงต่อการถูกกีดกันทางการค้าเพิ่มมากขึ้นจากการปรับราคาคาร์บอนก่อนข้ามพรมแดนของสหภาพยุโรปส่งผลให้ราคาสินค้าที่นำเข้าจากต่างประเทศต้องสะท้อนถึงปริมาณการปล่อยคาร์บอนที่แท้จริงที่เกิดจากการผลิตสินค้า อีกทั้งในหลายประเทศ เช่น สาธารณรัฐสิงคโปร์ สาธารณรัฐเกาหลี และญี่ปุ่น ได้เริ่มดำเนินนโยบายด้านสิ่งแวดล้อมที่เข้มงวดมากขึ้น ดังนั้น ภาครัฐและเอกชนจึงได้เร่งผลักดันมาตรการเพื่อลดปริมาณการปล่อยก๊าซคาร์บอนไดออกไซด์ (CO2) ในภาคการผลิตซึ่งเป็นปัจจัยสำคัญที่ก่อให้เกิดก๊าซเรือนกระจก เช่น การสร้างมูลค่าจากวัสดุเหลือใช้ การใช้บรรจุภัณฑ์จากพลาสติกชีวภาพ และการจัดซื้อจัดจ้างสีเขียวส่งผลให้ปริมาณการปล่อย CO2 ต่อการใช้พลังงานในช่วงครึ่งปีแรกของไทยในปี 2565 ต่ำกว่าค่าเฉลี่ยโลกประกอบกับการดำเนินการดังกล่าวมีความสอดคล้องกับแผนแม่บทภายใต้ยุทธศาสตร์ชาติในประเด็นการต่างประเทศ : ไทยมีการพัฒนาที่สอดคล้องกับมาตรฐานสากลในทุกมิติและสามารถมีบทบาทเชิงรุกในการร่วมกำหนดมาตรฐานสากลเพิ่มขึ้น และประเด็นการเติบโตอย่างยั่งยืน : การปล่อยก๊าซเรือนกระจกของไทยลดลง ดังนั้น หน่วยงานของรัฐต้องให้ความสำคัญกับการกำหนดระเบียบในการจัดซื้อจัดจ้างสินค้าที่ทำจากวัสดุหมุนเวียนและผลิตภัณฑ์หมุนเวียน     การออกกฎหมายอนุญาตให้นำกากอุตสาหกรรมออกนอกโรงงาน การใช้ประโยชน์จากของเสียอุตสาหกรรมและการผลักดันให้มีโรงงานรีไซเคิลที่ได้มาตรฐานในทุกนิคมอุตสาหกรรม
                2. การดำเนินการของหน่วยงานของรัฐในการขับเคลื่อนยุทธศาสตร์ชาติ : ความก้าวหน้าการดำเนินงานของศูนย์อำนวยการขจัดความยากจนและการพัฒนาคนทุกช่วงวัยอย่างยั่งยืนตามหลักปรัชญาของเศรษฐกิจพอเพียง (ศจพ.) จากการแก้ไขปัญหาความยากจนและการพัฒนาคนทุกช่วงวัยที่ผ่านมา หน่วยงานและภาคีการพัฒนาที่เกี่ยวข้องที่มีภารกิจแตกต่างกันมีความเข้าใจความหมายของคำนิยามและคำจำกัดความของคำศัพท์ที่ไม่เป็นไปในทิศทางเดียวกันและทำให้การขับเคลื่อนการบรรลุผลลัพธ์ตามเป้าหมายที่กำหนดยังไม่มีประสิทธิภาพเท่าที่ควร ดังนั้น สศช. จึงได้ปรับปรุงคำนิยามและคำจำกัดความของคำศัพท์เพื่อให้สอดคล้องกับแนวทางการขับเคลื่อนการขจัดความยากจนและพัฒนาคนทุกช่วงวัยบนฐานข้อมูลเชิงประจักษ์ในปีงบประมาณ พ.ศ. 2566 เช่น กลุ่มคนเป้าหมายการดำเนินการของ ศจพ. ในปีงบประมาณ พ.ศ. 2566 ดัชนีความยากจนหลายมิติ และเมนูแก้จน ซึ่งจะทำให้หน่วยงานและภาคีการพัฒนาที่เกี่ยวข้องสามารถนำไปใช้เป็นคำกลางในการสื่อสาร โดย ศจพ. ระดับต่าง ๆ และทีมปฏิบัติการในพื้นที่ต้องทำความเข้าใจกับคำนิยามและคำจำกัดความของคำศัพท์เพื่อให้สามารถขับเคลื่อนการดำเนินงานให้เป็นไปในทิศทางเดียวกัน
                3. การติดตาม การตรวจสอบ และการประเมินผลการดำเนินการตามยุทธศาสตร์ชาติ ที่ผ่านมาหน่วยงานของรัฐนำเข้าข้อมูลโครงการ/การดำเนินงานในระบบติดตามและประเมินผลแห่งชาติ (eMENSCR) ไม่ครบถ้วนทุกการดำเนินการ เช่น บางหน่วยงานมีการนำเข้าเพียงร้อยละ 17 ของโครงการทั้งหมด เมื่อเทียบจากข้อมูลโครงการตามรหัสงบประมาณในระบบบริหารการเงินการคลังภาครัฐ และมีการรายงานผลสัมฤทธิ์ของแผนระดับที่ 3 เพียงร้อยละ 21 ของแผนระดับที่ 3 ที่มีการนำเข้าระบบ eMENSCR ส่งผลให้การติดตาม ตรวจสอบ ประเมินผลการดำเนินงานตามยุทธศาสตร์ชาติไม่มีความครอบคลุมครบถ้วนในทุกการดำเนินงานโดย สศช. ได้มีการขยายกรอบระยะเวลาการนำเข้าข้อมูลโครงการ/การดำเนินงานและแผนระดับที่ 3 ประจำปีงบประมาณ พ.ศ. 2566 ในระบบ eMENSCR ให้แล้วเสร็จภายในวันที่ 31 มีนาคม 2566  เพื่อให้สอดคล้องกับการประกาศบังคับใช้แผนระดับที่ 2 ในห้วงที่ 2 (พ.ศ. 2566-2570) ของยุทธศาสตร์ชาติ โดยข้อมูล ณ วันที่ 24 กุมภาพันธ์ 2566 หน่วยงานของรัฐมีการนำเข้าข้อมูลโครงการ/การดำเนินงาน ประจำปีงบประมาณ พ.ศ. 2566 ในระบบ eMENSCR แล้ว จำนวน 129 โครงการ /การดำเนินงาน แผนระดับที่ 3 จำนวน 99 แผน แบ่งเป็น แผนปฏิบัติการด้าน... จำนวน 8 แผน แผนปฏิบัติราชการราย 5 ปี จำนวน 47 แผน และแผนปฏิบัติการรายปี จำนวน 44 แผน ดังนั้น หน่วยงานของรัฐต้องเร่งจัดทำและนำเข้าแผนปฏิบัติราชการประจำปีงบประมาณ พ.ศ. 2566 ในระบบ eMENSCR ให้แล้วเสร็จและนำเข้าข้อมูลของทุกโครงการ/การดำเนินงาน รวมทั้งรายงานความก้าวหน้าของโครงการ/การดำเนินงานและผลสัมฤทธิ์ของแผนระดับ 3 ตามกรอบเวลาที่กำหนดเพื่อให้เป็นไปตามระเบียบว่าด้วยการติดตาม ตรวจสอบ และประเมินผลการดำเนินการตามยุทธศาสตร์ชาติและแผนการปฏิรูปประเทศ พ.ศ. 2562
                4. ประเด็นที่ควรเร่งรัดเพื่อการบรรลุเป้าหมายของยุทธศาสตร์ชาติ ที่ผ่านมาหน่วยงานภาครัฐอาจไม่ได้ให้ความสำคัญกับการดำเนินงานที่ก่อให้เกิดการพุ่งเป้าเพื่อบรรลุเป้าหมายของยุทธศาสตร์ชาติและแผนแม่บทภายใต้ยุทธศาสตร์ชาติเท่าที่ควร โดยจากรายงานสรุปผลการดำเนินการตามยุทธศาสตร์ชาติ ประจำปี 2565 พบว่า จากเป้าหมายแผนแม่บทย่อยทั้งหมดจำนวน 140 เป้าหมาย มีจำนวน 35 เป้าหมายที่อยู่ในระดับวิกฤต โดยมี    11 เป้าหมายที่เป็นการปรับตัวลดลงจนเข้าขั้นระดับวิกฤต ซึ่งคณะกรรมการยุทธศาสตร์ชาติมีมติเมื่อวันที่             8 กุมภาพันธ์ 2566 ให้ทุกหน่วยงานของรัฐให้ความสำคัญในการขับเคลื่อนเป้าหมายของแผนแม่บทภายใต้ยุทธศาสตร์ชาติที่มีค่าสถานะการบรรลุเป้าหมายในระดับวิกฤตหรือปรับตัวลดลงจนเข้าขั้นระดับวิกฤต
                ทั้งนี้ จากตัวอย่างเป้าหมายแผนแม่บทย่อย : บุคลากรภาครัฐยึดค่านิยมในการทำงานเพื่อประชาชน ยึดหลักคุณธรรม จริยธรรม มีจิตสำนึก มีความสามารถสูง มุ่งมั่นและเป็นมืออาชีพ ซึ่งมีสำนักงานคณะกรรมการข้าราชการพลเรือน (สำนักงาน ก.พ.) เป็นหน่วยงานเจ้าภาพขับเคลื่อนและมีค่าสถานะการบรรลุเป้าหมายใน พ.ศ. 2565 ปรับลดลงอยู่ในระดับวิกฤต (สีแดง) สะท้อนได้ว่าการดำเนินงานของหน่วยงานของรัฐที่ผ่านมายังไม่ก่อให้เกิดการพุ่งเป้าไปสู่การขับเคลื่อนการบรรลุเป้าหมายเท่าที่ควร ซึ่งจากการพิจารณาห่วงโซ่คุณค่าของประเทศไทย (Final Value Chain Thailand: FVCT) พบว่า มีโครงการในระบบ eMENSCR ที่รองรับการขับเคลื่อนเป้าหมายดังกล่าวจำนวน 1,886 โครงการ ซึ่งร้อยละ 70 ของโครงการทั้งหมดเป็นโครงการที่สอดคล้องกับ 2 ปัจจัย จากทั้งหมด 11 ปัจจัย และมีโครงการที่ได้รับคัดเลือกให้เป็นโครงการเพื่อบรรลุเป้าหมายตามยุทธศาสตร์ชาติ (โครงการสำคัญ) ประจำปีงบประมาณ 2565-2567 เพียง 2 โครงการ โดยไม่มีข้อเสนอโครงการสำคัญจากสำนักงาน ก.พ. ซึ่งเป็นหน่วยงานเจ้าภาพ ซึ่งโครงการ/การดำเนินงานในส่วนใหญ่มีความซ้ำซ้อนและคล้ายเดิมในทุกปีสะท้อนให้เห็นว่าการดำเนินโครงการ/การดำเนินงานยังไม่รองรับการขับเคลื่อนปัจจัยเท่าที่ควรและเมื่อวิเคราะห์ FVCT ของเป้าหมายดังกล่าวพบว่า ยังมีประเด็นท้าทายที่อาจส่งผลต่อการบรรลุเป้าหมายได้อย่างเป็นรูปธรรม ได้แก่ (1) ความครอบคลุมของหน่วยงานร่วมขับเคลื่อนในหลายปัจจัยที่ยังขาดหน่วยงานเกี่ยวข้องหลัก (2) การนำปัจจัยสำคัญที่ควรมีโครงการสำคัญรองรับมากำหนดเป็นประเด็นที่ต้องดำเนินการ และ (3) การจัดทำโครงการเพื่อบรรลุเป้าหมายตามยุทธศาสตร์ชาติไม่ได้ดำเนินการบนฐานข้อมูลเชิงประจักษ์เท่าที่ควร ดังนั้น หน่วยงานเจ้าภาพขับเคลื่อนแผนแม่บทภายใต้ยุทธศาสตร์ชาติ ทั้ง 3 ระดับ และหน่วยงานร่วมขับเคลื่อนแผนแม่บทย่อย ของทั้ง 140 เป้าหมาย ต้องใช้ FVCT เป็นกรอบในการขับเคลื่อนการดำเนินงานเพื่อบรรลุเป้าหมายแผนแม่บทย่อยนั้น ๆ และต้องให้ความสำคัญในการวิเคราะห์ช่องว่างการพัฒนาเพื่อนำไปกำหนดประเด็นในการจัดทำโครงการที่ส่งผลต่อการบรรลุเป้าหมายได้อย่างแท้จริง
                5. นายกรัฐมนตรีมีข้อสั่งการให้ สศช. ประชาสัมพันธ์ผลงานการขับเคลื่อนยุทธศาสตร์ชาติและการปฏิรูปประเทศของรัฐบาล รวมถึงของ สศช. คณะกรรมการยุทธศาสตร์ชาติและคณะกรรมการปฏิรูปประเทศให้ประชาชนทราบต่อไป  
   
7. เรื่อง การดำเนินการตามมติคณะรัฐมนตรี เรื่องระบบการอำนวยความสะดวกแก่ผู้เดินทาง (Ease of Traveling)
              คณะรัฐมนตรีรับทราบการดำเนินการตามมติคณะรัฐมนตรี เรื่องระบบการอำนวยความสะดวกแก่ผู้เดินทาง (Ease of Traveling) ตามที่กระทรวงการท่องเที่ยวและกีฬา (กก.) เสนอ ดังนี้
                สาระสำคัญของเรื่อง
              กก. รายงานว่า
                1. จากสถานการณ์การแพร่ระบาดของโรคติดเชื้อไวรัสโคโรนา 2019 ในช่วงปี พ.ศ. 2564-2565 รัฐบาลได้มีมาตรการทางสาธารณสุข ส่งผลให้การเดินทางเข้ามาในราชอาณาจักรไทยเป็นไปด้วยความยากลำบาก กก. โดยสำนักงานปลัดกระทรวงการท่องเที่ยวและกีฬาจึงได้พัฒนาระบบ Entry Thailand ขึ้น โดยเป็นระบบเว็บท่า (Web Portal) มีวัตถุประสงค์เพื่อประชาสัมพันธ์ข้อมูลและขั้นตอนในการเดินทางเข้าประเทศเพื่ออำนวยความสะดวกแก่ผู้เดินทาง (Ease of Traveling) ต่อมารัฐบาลได้ยกเลิกมาตรการทางสาธารณสุขต่าง ๆ และเปิดประเทศรับนักท่องเที่ยวตั้งแต่วันที่ 1 กรกฎาคม 2565 กก. จึงได้มีการปรับรูปแบบการให้บริการ โดยมุ่งเน้นให้เป็นแพลตฟอร์มกลางในการอำนวยความสะดวกด้านการให้บริการนักท่องเที่ยวที่ประสงค์จะเดินทางเข้ามาท่องเที่ยวในราชอาณาจักรไทยแบบครบวงจร เชื่อมโยงข้อมูลจากหน่วยงานที่เกี่ยวข้องเพื่อนำเสนอข้อมูลสำคัญที่จำเป็นและตรงตามพฤติกรรมและความต้องการของนักท่องเที่ยว ตั้งแต่ก่อนเดินทางเข้ามาในประเทศ ระหว่างพำนักในประเทศ และก่อนเดินทางออกนอกประเทศ รวมทั้งเป็นการดำเนินการตามมติคณะรัฐมนตรีเมื่อวันที่ 3 สิงหาคม 2564 ที่กำหนดให้ระบบการอำนวยความสะดวกแก่ผู้เดินทาง (Ease of Traveling) เป็น 1 ใน 12 งานบริการที่เป็นเรื่อง (Agenda) เร่งด่วน โดยกำหนดแผนการดำเนินการให้แล้วเสร็จภายใน 3 ปี ตั้งแต่ปี 2565-2567
                2. กก. ได้จัดทำแผนการดำเนินการ (Roadmap) ระบบการอำนวยความสะดวกแก่ผู้เดินทาง (Ease of Traveling) ปี 2565-2567 ประกอบด้วยวิธีการดำเนินการ (Action Plan) วัตถุประสงค์ ผลผลิต และระยะเวลาในการดำเนินการเชื่อมต่อระบบการอำนวยความสะดวกแก่ผู้เดินทาง (Ease of Traveling) ร่วมกับหน่วยงานที่เกี่ยวข้อง โดยในปี 2565-2566 กก. (สำนักงานปลัดกระทรวงการท่องเที่ยวและกีฬา) ได้บูรณาการการดำเนินการร่วมกับหน่วยงานต่าง ๆ ที่เกี่ยวข้องกับการเดินทางเข้ามาในราชอาณาจักรไทยตาม Roadmap ดังนี้



หน่วยงาน
เรื่อง


                                           ปี 2565


กระทรวงดิจิทัลเพื่อเศรษฐกิจและสังคม
แอปพลิเคชัน Thailand Pass


กรมสรรพากร
การขอคืนภาษีสำหรับนักท่องเที่ยว


กรมการกงสุล
การขอวีซ่าออนไลน์


กองบัญชาการตำรวจท่องเที่ยว
แอปพลิเคชัน Tourist Police I Lert U ให้ความช่วยเหลือเมื่อนักท่องเที่ยวประสบเหตุ


บริษัท ท่าอากาศยานไทย จำกัด (มหาชน)
ตารางเที่ยวบิน


กรมควบคุมโรค
การตรวจสอบการได้รับวัคซีนป้องกันโรคโควิด 19


สำนักงานคณะกรรมการกำกับและส่งเสริมการประกอบธุรกิจประกันภัย
การซื้อประกันภัยคุ้มครองสำหรับโรคโควิด 19


การท่องเที่ยวแห่งประเทศไทย
การบริการข้อมูลด้านการท่องเที่ยวในรูปแบบต่าง ๆ


                                           ปี 2566


สำนักงานปลัดกระทรวงวัฒนธรรม
ข้อมูลเกี่ยวกับงานเทศกาลและงานประเพณีของไทย


กรมศิลปากร
การค้นหาข้อมูลเกี่ยวกับพิพิธภัณฑ์และอุทยานประวัติศาสตร์


กรมป้องกันและบรรเทาสาธารณภัย
รายงานสถานการณ์สาธารณภัยประจำวัน


กรมอุตุนิยมวิทยา
ข้อมูลการแจ้งเตือนสภาพอากาศ


กรมอุทยานแห่งชาติ สัตว์ป่า และพันธุ์พืช
ระบบการจองที่พักในอุทยานแห่งชาติ



              ทั้งนี้ กก. ได้ดำเนินการเชื่อมต่อระบบการอำนวยความสะดวกแก่ผู้เดินทาง (Ease of Traveling) ร่วมกับหน่วยงานที่เกี่ยวข้องตาม Roadmap เรียบร้อยแล้ว
                3. กก. มีข้อเสนอเพื่อผลักดันระบบให้มีประสิทธิภาพยิ่งขึ้น ดังนี้
                    3.1 การดำเนินการพัฒนาระบบการอำนวยความสะดวกแก่ผู้เดินทาง (Ease of Traveling) ถือเป็นเรื่องที่มีความสำคัญที่ช่วยเพิ่มโอกาสให้ผู้เดินทางตัดสินใจเดินทางเข้ามาท่องเที่ยวในประเทศมากขึ้น โดยมีผลต่อการสร้างรายได้จากการท่องเที่ยวเข้าสู่ประเทศ ดังนั้น เมื่อมีการดำเนินการให้เป็นไปตาม Roadmap  ปี 2565-2567 แล้วจึงควรมีการขยายผลโดยการวิเคราะห์ความพึงพอใจ พฤติกรรม และความต้องการของนักท่องเที่ยวที่สอดคล้องกับทิศทางและการคาดการณ์ด้านการท่องเที่ยวในอนาคต และจัดทำ Roadmap ในปีต่อ ๆ ไปเพื่อพัฒนาระบบการอำนวยความสะดวกแก่ผู้เดินทางให้ตอบสนองพฤติกรรมและความต้องการของนักท่องเที่ยวให้มีประสิทธิภาพยิ่งขึ้น
                    3.2 การสร้างการรับรู้ให้แก่ผู้เดินทางหรือนักท่องเที่ยวเกี่ยวกับระบบการอำนวยความสะดวกแก่ผู้เดินทาง (Ease of Traveling) ถือเป็นเรื่องที่สำคัญ เนื่องจากจะทำให้มีผู้เดินทางหรือนักท่องเที่ยวเข้ามาใช้ระบบการอำนวยความสะดวกแก่ผู้เดินทางมากขึ้นจึงอาจมีความจำเป็นที่จะต้องสร้างการรับรู้ด้วยการเผยแพร่ประชาสัมพันธ์ และให้ความรู้แก่ประชาชน ผู้ประกอบการ หน่วยงานของรัฐ ควบคู่ไปกับการพัฒนาให้ดียิ่งขึ้น    ตามข้อ 3.1 ต่อไปในอนาคต
 
8. เรื่อง รายงานประจำปี 2565 ของสถาบันส่งเสริมการสอนวิทยาศาสตร์และเทคโนโลยี
              คณะรัฐมนตรีรับทราบตามที่รัฐมนตรีว่าการกระทรวงศึกษาธิการเสนอรายงานประจำปี 2565 ของสถาบันส่งเสริมการสอนวิทยาศาสตร์และเทคโนโลยี (สสวท.) (เป็นการดำเนินการตามพระราชบัญญัติสถาบันส่งเสริมการสอนวิทยาศาสตร์และเทคโนโลยี พ.ศ. 2541 มาตรา 33 ที่บัญญัติให้ สสวท. จัดทำรายงานประจำปีเสนอต่อรัฐมนตรีว่าการกระทรวงศึกษาธิการ โดยแสดงงบดุลบัญชีทำการและบัญชีกำไรขาดทุนที่ผู้สอบบัญชีรองรับว่าถูกต้องพร้อมกับรายงานของผู้สอบบัญชี รวมทั้งแสดงผลงานของ สสวท. ในปีที่ล่วงมาและแผนงานที่จะจัดทำในปีต่อไปภายในหนึ่งร้อยห้าสิบวันนับแต่วันสิ้นปีบัญชี และให้รัฐมนตรีว่าการกระทรวงศึกษาธิการเสนอรายงานประจำปีต่อคณะรัฐมนตรีเพื่อทราบ) สรุปสาระสำคัญได้ ดังนี้
                1. ผลการดำเนินงานของ สสวท. ประจำปี 2565 ใน 5 ยุทธศาสตร์ ได้แก่
                    1.1 การพัฒนาหลักสูตร สื่อ และกระบวนการจัดการเรียนรู้ที่เน้นการปฏิบัติการและการสร้างความเข้าใจในระดับที่เหมาะสมกับนักเรียนแต่ละกลุ่มโดยใช้เทคโนโลยีต่าง ๆ เช่น การพัฒนาหลักสูตร สื่อ และกระบวนการจัดการเรียนรู้ที่เน้นการวิเคราะห์การแก้ปัญหา และกระตุ้นให้เกิดและใช้ความคิดสร้างสรรค์อย่างเป็นระบบสำหรับโรงเรียนในโครงการวิทยาศาสตร์พลังสิบ1 (เช่น พัฒนากิจกรรมวิทยาศาสตร์ในเนื้อหาด้านวิทยาศาสตร์ คณิตศาสตร์ เทคโนโลยี และสะเต็มศึกษา2) และการพัฒนาเครื่องมือที่เป็นกรอบการประเมินและข้อสอบวิชาวิทยาศาสตร์และคณิตศาสตร์สำหรับคัดเลือกนักเรียนระดับมัธยมศึกษาตอนปลายเข้าศึกษาต่อระดับอุดมศึกษา ปีการศึกษา 2565 (TCAS 65) นอกจากนี้ ยังได้จัดทำรายงานการวิจัยเพื่อศึกษาคุณภาพของข้อสอบวิชาวิทยาศาสตร์และคณิตศาสตร์ที่ใช้ในการคัดเลือกนักเรียน ทำให้ได้ประเด็นและสารสนเทศสำหรับใช้เป็นแนวทางในการวางแผนเชิงนโยบายในการพัฒนาการเรียนการสอนและเตรียมนักเรียนให้มีคุณลักษณะที่สอดคล้องและเหมาะสมกับการศึกษาในระดับอุดมศึกษาต่อไป
                    1.2 การขับเคลื่อนการพัฒนาและยกระดับการเรียนการสอนด้านวิทยาศาสตร์ คณิตศาสตร์ และเทคโนโลยี และสถานศึกษาผ่านเครือข่าย สสวท. ให้มีคุณภาพทั่วประเทศอย่างเป็นระบบ เช่น การพัฒนาครูผู้สอนวิทยาศาสตร์ คณิตศาสตร์ และเทคโนโลยี และบุคลากรทางการศึกษาในโรงเรียนโครงการพระราชดำริในรูปแบบออนไลน์ด้านการจัดการเรียนรู้ตามแนวทาง สสวท. ด้วยสื่อ Project 143 วิชาคณิตศาสตร์ ให้แก่ครูโรงเรียนตำรวจตะเวนชายแดน จำนวน 608 คน และการยกระดับคุณภาพโรงเรียนระดับอำเภอด้านวิทยาศาสตร์ คณิตศาสตร์ และเทคโนโลยี (โรงเรียนคุณภาพ SMT)4 ตามมาตรฐาน สสวท. มีโรงเรียนเข้าร่วมโครงการตั้งแต่ปี 2561-2565 จำนวน 1,659 โรงเรียน
                    1.3 การขับเคลื่อนกระบวนการเรียนการสอนวิทยาศาสตร์ คณิตศาสตร์ และเทคโนโลยี ให้เน้นความเข้าใจ ลงมือปฏิบัติการ และสามารถนำไปใช้จริงทั้งในและนอกระบบตามแนวทาง สสวท. เช่น การบริหารจัดการเพื่อให้บริการศูนย์เรียนรู้ดิจิทัลด้านวิทยาศาสตร์ คณิตศาสตร์ และเทคโนโลยี (IPST Learning Space)5 โดยระบบคลังความรู้ SciMath เผยแพร่สื่อ จำนวน 148 รายการ ระบบอบรมครูเผยแพร่หลักสูตร 50 หลักสูตร ระบบการสอบออนไลน์มีข้อสอบเพิ่ม 81 ข้อ และแบบฝึกหัด 1,303 ข้อ และมีปริมาณการใช้งานระบบต่าง ๆ นับเป็น Sessions จำนวน 22,971,052 ราย
                    1.4 การเร่งรัด พัฒนา และส่งเสริมผู้มีความสามารถพิเศษด้านวิทยาศาสตร์ คณิตศาสตร์ และเทคโนโลยี เพื่อเป็นกำลังในการพัฒนาประเทศด้วยวิทยาศาสตร์ เทคโนโลยี และนวัตกรรมตามนโยบายประเทศไทย 4.0 เช่น การบริหารการผลิตครูที่มีความสามารถพิเศษทางวิทยาศาสตร์และคณิตศาสตร์ (สควค.) โดยบรรจุผู้รับทุนโครงการ สควค. ที่สำเร็จการศึกษาในตำแหน่งครูผู้ช่วย จำนวน 928 คน สร้างเครือข่ายและความเข้มแข็งทางวิชาการหลังสำเร็จการศึกษาให้แก่เครือข่ายวิชาการครู ผ่านการจัดประชุมวิชาการต่าง ๆ การบริหาร การพัฒนาและส่งเสริมผู้มีความสามารถพิเศษทางวิทยาศาสตร์และเทคโนโลยี (พสวท.) โดยคัดเลือกนักเรียน นิสิต นักศึกษาเข้ารับทุน พสวท. จำนวน 108 คน รวมทั้งได้คัดเลือกผู้แทนประเทศไทยไปแข่งคณิตศาสตร์ วิทยาศาสตร์โอลิมปิกระหว่างประเทศ ประจำปี พ.ศ. 25656 จำนวน 23 คน โดยได้รับรางวัล เช่น คณิตศาสตร์โอลิมปิกระหว่างประเทศ ครั้งที่ 63 ได้ 3 เหรียญทอง 2 เหรียญเงิน และ 1 เหรียญทองแดง ทำคะแนนรวมได้ 193 คะแนน เป็นลำดับที่ 6 จาก 104 ประเทศ นอกจากนี้ ได้มีการสนับสนุนทุนการศึกษานักเรียน นักศึกษา และครู เพื่อพัฒนาให้เป็นผู้มีความสามารถพิเศษ ด้านวิทยาศาสตร์ คณิตศาสตร์ และเทคโนโลยี และตอบสนองต่อความต้องการของประเทศและหน่วยงานที่เกี่ยวข้อง ได้แก่ ทุนพสวท. จำนวน 1,574 ทุน ทุน สควค. จำนวน 7 ทุน และทุนโอลิมปิกวิชการ จำนวน 158 ทุน
                  1.5 การส่งเสริมภาพลักษณ์องค์กรและประสานความร่วมมือกับหน่วยงานที่เกี่ยวข้อง เพิ่มการยอมรับ สสวท. ในฐานะผู้นำการเปลี่ยนแปลงการเรียนรู้ด้านวิทยาศาสตร์ คณิตศาสตร์ และเทคโนโลยีของเยาวชนให้ทันสมัย เช่น การพัฒนาศักยภาพบุคลากรให้มีความรู้ ความสามารถ และสมรรถนะตามกลุ่มงานอย่างเป็นระบบและการประชาสัมพันธ์เชิงรุกเพื่อให้เกิดความรู้ความเข้าใจในการทำงานของ สสวท. และสร้างความตระหนักรู้ทางวิทยาศาสตร์ เช่น จัดเทศกาลภาพยนตร์วิทยาศาสตร์เพื่อการเรียนรู้ครั้งที่ 17 ในหัวข้อ “สุขภาพที่ดีขึ้นจากความเข้าใจที่มากขึ้น (Better Health Through Better Understanding)” โดยมีภาพยนตร์วิทยาศาสตร์จากนานาชาติจัดฉาย 30 เรื่อง ให้ได้รับชมฟรีที่ศูนย์ฉายภาพยนตร์ทั่วทุกภูมิภาค มีครูและนักเรียนเข้าชมภาพยนตร์ในเทศกาล จำนวน 286,823 คน
                2. รายงานของผู้สอบบัญชีและรายงานการเงินของ สสวท. สำหรับปีสิ้นสุดวันที่ 30 กันยายน 2565 ซึ่งสำนักงานการตรวจเงินแผ่นดินได้ตรวจสอบแล้ว เห็นว่าถูกต้องตามที่ควรในสาระสำคัญตามมาตรฐานการบัญชีภาครัฐและนโยบายการบัญชีภาครัฐที่กระทรวงการคลังกำหนด สรุปสาระสำคัญได้ ดังนี้
หน่วย : ล้านบาท



รายการ
ปี 2565
ปี 2564
เพิ่มขึ้น/(ลดลง)


1. งบแสดงฐานะทางการเงิน ณ วันที่ 30 กันยายน 2565


        รวมสินทรัพย์
1,684.01
1,773.96
(89.95)


        รวมหนี้สิน
302.34
281.78
20.56


รวมสินทรัพย์สุทธิ/ส่วนทุน
1,381.67
1,492.18
(110.51)


2. งบแสดงผลการดำเนินงานทางการเงิน สำหรับปีสิ้นสุดวันที่ วันที่ 30 กันยายน 2565


        รวมรายได้
1,442.96
1,800.12
(357.16)


        รวมค่าใช้จ่าย
1,553.47
1,782.00
(228.53)


       รายได้สูง/(ต่ำ) กว่าค่าใช้จ่ายสุทธิ
(110.51)
18.12
(128.63)



หมายเหตุ : รายได้ที่ลดลงเกิดจากรายได้จากงบประมาณปี 2565 รายได้จากการขายสินค้าและบริการ รายได้จากการอุดหนุนจากหน่วยงานภาครัฐ รายได้จากการอุดหนุนอื่นและบริจาค และรายได้อื่น เช่น รายได้จากดอกเบี้ยเงินฝากลดลง
_____________________
1 คณะรัฐมนตรีมีมติ (15 กุมภาพันธ์ 2564) เห็นชอบโครงการวิทยาศาสตร์พลังสิบ ระยะเวลา 10 ปี (ตั้งแต่ปีการศึกษา 2564-2573) ตามที่กระทรวงศึกษาธิการเสนอเพื่อพัฒนาสมรรถนะนักเรียนทางวิทยาศาสตร์ คณิตศาสตร์ และเทคโนโลยี
2 สะเต็มศึกษา เป็นแนวทางการจัดการศึกษาที่ให้ผู้เรียนเกิดการเรียนรู้และสามารถบูรณาการความรู้ทางวิทยาศาสตร์ เทคโนโลยี กระบวนการทางวิศวกรรม และคณิตศาสตร์ไปใช้ในการเชื่อมโยงและแก้ปัญหาในชีวิตจริง รวมทั้งการพัฒนากระบวนการหรือผลผลิตใหม่ควบคู่ไปกับการพัฒนาทักษะแห่งศตวรรษที่ 21 เช่น ทักษะการเรียนรู้และนวัตกรรม และทักษะสารสนเทศ สื่อ เทคโนโลยี
3 Project 14 เป็นชุดคลิปการสอนออนไลน์ที่ สสวท. ผลิตขึ้น ครอบคลุมเนื้อหาวิชาวิทยาศาสตร์ คณิตศาสตร์ และเทคโนโลยี สามารถเรียนรู้ได้ทุกที่ทุกเวลา รวมทั้งเน้นการกระตุ้นให้นักเรียนคิดและค้นพบความรู้โดยใช้การสังเกตปรากฏการณ์รอบตัวทำให้สามารถประยุกต์ใช้อุปกรณ์ที่หาได้ง่ายมาทำกิจกรรมหรือการทดลองช่วยให้เกิดการเรียนรู้ แบบ Active Learning
4 โครงการโรงเรียนคุณภาพ SMT เป็นการยกระดับและลดความเหลื่อมล้ำทางการศึกษาในระดับตำบลและอำเภอและมุ่งการพัฒนาการศึกษาเชิงพื้นที่รายจังหวัด โดยแต่ละจังหวัดต้องบรรจุโครงการฯ ไว้ในแผนพัฒนาจังหวัด
5 IPST Learning Space ได้รวบรวมสื่อการเรียนรู้ที่มีมาตรฐานและได้รับคัดกรองคุณภาพและความถูกต้องโดยผู้เชี่ยวชาญรวมถึงสอดคล้องกับหลักสูตรในโรงเรียน ซึ่งเป็นการมุ่งยกระดับคุณภาพการศึกษาและขยายโอกาสการเรียนรู้ที่เชื่อมโยงผู้คน ข้อมูลข่าวสาร และแหล่งการเรียนรู้สู่ทุกคนอย่างเท่าเทียม เพื่อให้นักเรียน ครู ผู้บริหารสถานศึกษา ผู้ปกครอง และบุคคลทั่วไป สามารถเข้าถึง แบ่งปัน และเรียนรู้ได้ทุกที่ทุกเวลา ภายใต้การดำเนินงานของ สสวท.
6 การแข่งขันประกอบด้วย 5 วิชา ได้แก่ คณิตศาสตร์ คอมพิวเตอร์ เคมี ชีววิทยา และฟิสิกส์
 
9. เรื่อง รายงานการเงินรวมภาครัฐ ประจำปีงบประมาณ พ.ศ. 2565
              คณะรัฐมนตรีมีมติรับทราบตามที่กระทรวงการคลัง (กค.) เสนอดังนี้
                1. รับทราบรายงานการเงินรวมภาครัฐ ประจำปีงบประมาณ พ.ศ. 2565 และบทวิเคราะห์รายงานการเงินรวมภาครัฐ ประจำปีงบประมาณ พ.ศ. 2565
                2. ให้หน่วยงานของรัฐที่ไม่ส่งรายงานการเงินประจำปีงบประมาณ พ.ศ. 2565 ส่งรายงานการเงินประจำปีงบประมาณ พ.ศ. 2565 พร้อมทั้งรายงานเหตุผลหรือปัญหา อุปสรรค และแนวทางแก้ไขให้กระทรวงเจ้าสังกัดและ กค. ภายใน 60 วัน นับแต่วันที่คณะรัฐมนตรีมีมติ และให้หน่วยงานของรัฐส่งรายงานการเงินประจำปีงบประมาณถัดไปให้ทันภายในระยะเวลาที่กำหนด เพื่อให้การจัดทำรายงานการเงินรวมภาครัฐมีความครบถ้วนสมบูรณ์มากยิ่งขึ้น
                สาระสำคัญของเรื่อง
              กค. รายงานว่า รายงานการเงินรวมภาครัฐ ประจำปีงบประมาณ พ.ศ. 2565 ประกอบด้วย งบแสดงฐานะการเงินและงบแสดงผลการดำเนินงานทางการเงินของรัฐบาล หน่วยงานของรัฐ รัฐวิสาหกิจ และองค์กรปกครองส่วนท้องถิ่น (อปท.) จำนวน 8,424 หน่วยงาน จากทั้งหมดจำนวน 8,443 หน่วยงาน คิดเป็นร้อยละ 99.97 สรุปได้ ดังนี้
                1. รายงานการเงินรวมภาครัฐ ประกอบด้วย




รายการ
จำนวน
(ล้านล้านบาท)
รายละเอียด


สินทรัพย์
34.20
เพิ่มขึ้นจากปีงบประมาณ พ.ศ. 2564 ร้อยละ 2.96 ซึ่งส่วนใหญ่เป็นที่ดิน       ราชพัสดุและอสังหาริมทรัพย์เพื่อการลงทุนที่อยู่ภายใต้การดูแลของกรมธนารักษ์ เงินลงทุนระยะยาว และสินทรัพย์ของสถาบันการเงินของรัฐ


หนี้สิน
26.87
เพิ่มขึ้นจากปีงบประมาณ พ.ศ. 2564 ร้อยละ 7.73 เนื่องจากมีการกู้เงินเพื่อการฟื้นฟูเศรษฐกิจ สังคม และการชดเชยรายได้ของประชาชนตามแผนงานหรือโครงการภายใต้พระราชกำหนดให้อำนาจ กค. กู้เงินเพื่อแก้ไขปัญหา เยียวยา และฟื้นฟูเศรษฐกิจและสังคมที่ได้รับผลกระทบจากการระบาดของโรคติดเชื้อไวรัสโคโรนา 2019 พ.ศ. 2563 และพระราชกำหนดให้อำนาจ กค. กู้เงินเพื่อแก้ไขปัญหาเศรษฐกิจและสังคม จากการระบาดของโรคติดเชื้อไวรัสโคโรนา 2019 เพิ่มเติม พ.ศ. 2564


รายได้
8.79
เพิ่มขึ้นจากปีงบประมาณ พ.ศ. 2564 ร้อยละ 17.61 เนื่องจากมีรายได้แผ่นดิน (หักจัดสรรและถอนคืน) เพิ่มขึ้นจากการจัดเก็บภาษีเงินได้นิติบุคคล ภาษีมูลค่าเพิ่ม และการจัดเก็บอากรขาเข้าเพิ่มสูงขึ้น ประกอบกับสถานการณ์  โควิด-19 ที่คลี่คลาย ทำให้รัฐวิสาหกิจมีผลประกอบการที่ดีขึ้น


ค่าใช้จ่าย
8.97
เพิ่มขึ้นจากปีงบประมาณ พ.ศ. 2564 ร้อยละ 16.98 เนื่องจากสถานการณ์โควิด-19 ที่คลี่คลาย ทำให้ต้นทุนการขายสินค้าและบริการเพิ่มขึ้น*



                2. รายงานการเงินรวมของรัฐบาลและหน่วยงานของรัฐ (ไม่รวมรัฐวิสาหกิจและ อปท.) ประกอบด้วย




รายการ
จำนวน
(ล้านล้านบาท)
รายละเอียด


สินทรัพย์
16.75
ลดลงจากปีงบประมาณ พ.ศ. 2564 ร้อยละ 1.20 ซึ่งส่วนใหญ่เป็นที่ดิน อาคาร และอุปกรณ์ที่มีจำนวนลดลงจากการใช้งานตามปกติในรูปแบบของค่าเสื่อมราคาอาคารและอุปกรณ์ของหน่วยงาน


หนี้สิน
12.25
เพิ่มขึ้นจากปีงบประมาณ พ.ศ. 2564 ร้อยละ 10.02 เนื่องจากมีการกู้เงินเพื่อดำเนินแผนงานหรือโครงการภายใต้พระราชกำหนดให้อำนาจ กค. กู้เงินเพื่อแก้ปัญหา เยียวยา และฟื้นฟูเศรษฐกิจและสังคมที่ได้รับผลกระทบจากการระบาดของโรคติดเชื้อไวรัสโคโรนา 2019 พ.ศ. 2563 และพระราชกำหนดให้อำนาจ กค. กู้เงินเพื่อแก้ไขปัญหาเศรษฐกิจและสังคม จากการระบาดของโรคติดเชื้อไวรัสโคโรนา 2019 เพิ่มเติม พ.ศ. 2564


รายได้
3.45
ลดลงจากปีงบประมาณ พ.ศ. 2564 ร้อยละ 9.32 เนื่องจากมีรายได้ของสำนักงานคณะกรรมการกิจการกระจายเสียง กิจการโทรทัศน์ และกิจการโทรคมนาคมแห่งชาติลดลง


ค่าใช้จ่าย
4.21
เพิ่มขึ้นจากปีงบประมาณ พ.ศ. 2564 ร้อยละ 3.49 เนื่องจากค่าใช้จ่ายจากการอุดหนุนอื่นและการบริจาค และค่าใช้จ่ายอื่น เช่น สวัสดิการสังคมและเงินช่วยเหลือผู้ประสบภัย



                3. รายงานการเงินรวมของรัฐวิสาหกิจ ประกอบด้วย




รายการ
จำนวน
(ล้านล้านบาท)
รายละเอียด


สินทรัพย์
18.42
เพิ่มขึ้นจากปีงบประมาณ พ.ศ. 2564 ร้อยละ 5.08 เนื่องจากสินทรัพย์ของสถาบันการเงินของรัฐเพิ่มขึ้น โดยส่วนใหญ่เป็นของธนาคารกรุงไทย จำกัด (มหาชน) และธนาคารออมสิน


หนี้สิน
15.13
เพิ่มขึ้นจากปีงบประมาณ พ.ศ. 2564 ร้อยละ 4.79 เนื่องจากหนี้สินของสถาบันการเงินของรัฐเพิ่มขึ้น โดยส่วนใหญ่เป็นของธนาคารกรุงไทยฯ และธนาคาร   ออมสิน


รายได้
5.11
เพิ่มขึ้นจากปีงบประมาณ พ.ศ. 2564 ร้อยละ 41.41 เนื่องจากสถานการณ์     โควิด-19 ที่คลี่คลาย ส่งผลให้รัฐวิสาหกิจมีผลประกอบการดีขึ้นและมีรายได้เพิ่มขึ้น


ค่าใช้จ่าย
4.73
เพิ่มขึ้นจากปีงบประมาณ พ.ศ. 2564 ร้อยละ 39.98 เนื่องจากการดำเนินงานของรัฐวิสาหกิจมีผลประกอบการดีขึ้นจากการขายสินค้าและการให้บริการที่เพิ่มขึ้น ทำให้ต้นทุนขายสินค้าและบริการเพิ่มขึ้น



                4. รายงานการเงินรวมของ อปท.



รายการ
จำนวน
(ล้านล้านบาท)
รายละเอียด


สินทรัพย์
1.61
เพิ่มขึ้นจากปีงบประมาณ พ.ศ. 2564 ร้อยละ 13.18 โดยส่วนใหญ่เป็นที่ดิน อาคาร อุปกรณ์ และสินทรัพย์โครงสร้างพื้นฐาน


หนี้สิน
0.11
เพิ่มขึ้นจากปีงบประมาณ พ.ศ. 2564 ร้อยละ 0.41 โดยส่วนใหญ่เป็นภาระหนี้สินของกรุงเทพมหานครจากโครงการรถไฟฟ้าสายสีเขียวและเงินรับฝากระยะสั้น


รายได้
0.82
เพิ่มขึ้นจากปีงบประมาณ พ.ศ. 2564 ร้อยละ 20.89 เนื่องจากรายได้ของ อปท. เพิ่มขึ้นจากการจัดเก็บภาษีที่ดินและสิ่งปลูกสร้างในอัตราปกติ (ในปีงบประมาณ พ.ศ. 2564 มีการจัดเก็บภาษีตามมาตรการลดภาษีที่ดินและสิ่งปลูกสร้างเพื่อบรรเทาผลกระทบจากสถานการณ์โควิด-19)


ค่าใช้จ่าย
0.60
เพิ่มขึ้นจากปีงบประมาณ พ.ศ. 2564 ร้อยละ 3.11 โดยเป็นค่าใช้จ่ายบุคลากร ค่าบำเหน็จบำนาญ และค่าใช้จ่ายสวัสดิการของรัฐ



              5. ในปีงบประมาณ พ.ศ. 2565 มีหน่วยงานของรัฐที่ไม่ส่งรายงานการเงินภายในระยะเวลา      90 วัน ตามมาตรา 70 แห่งพระราชบัญญัติวินัยการเงินการคลังของรัฐ พ.ศ. 2561 จำนวน 56 หน่วยงาน คิดเป็นร้อยละ 0.66 ประกอบด้วย (1) หน่วยงานของรัฐที่ส่งรายงานการเงินไม่ทันภายในระยะเวลาที่กำหนด จำนวน       37 หน่วยงาน ได้แก่ หน่วยงานของรัฐ จำนวน 16 หน่วยงาน เช่น สำนักงานปลัดกระทรวงดิจิทัลเพื่อเศรษฐกิจและสังคม กองทุนทดแทนผู้ประสบภัย และกองทุนประกันวินาศภัย รัฐวิสาหกิจ จำนวน 6 หน่วยงาน เช่น องค์การสะพานปลา การกีฬาแห่งประเทศไทย และธนาคารเพื่อการเกษตรและสหกรณ์การเกษตร และ อปท. จำนวน        15 หน่วยงาน เช่น เทศบาลเมืองพระประแดง จังหวัดสมุทรปราการ เทศบาลเมืองปราจีนบุรี จังหวัดปราจีนบุรี และเทศบาลเมืองคลองมะเดื่อ จังหวัดสมุทรสาคร และ (2) หน่วยงานของรัฐที่ไม่ส่งรายงานการเงิน จำนวน             19 หน่วยงาน ได้แก่ หน่วยงานของรัฐ จำนวน 2 หน่วยงาน คือ กลุ่มจังหวัดภาคกลางตอนบน 2 (ลพบุรี) และกองทุนเพื่อพัฒนาการอาชีวศึกษาและการฝึกอบรมวิชาชีพ และ อปท. จำนวน 17 หน่วยงาน เช่น องค์การบริหารส่วนตำบลหนองปลิง จังหวัดพระนครศรีอยุธยา องค์การบริหารส่วนตำบลคชสิทธิ์ จังหวัดสระบุรี และองค์การบริหารส่วนตำบลเขาดินเหนือ จังหวัดบุรีรัมย์ ทั้งนี้ ข้อมูลเปรียบเทียบการจัดส่งรายงานการเงินระหว่างปีงบประมาณ พ.ศ. 2565 และ ปี 2564 สรุปได้ ดังนี้




หน่วยงาน
ปี 2565
ปี 2564


ส่งรายงานการเงิน
ไม่ทันภายใน
เวลาที่กำหนด
ไม่ส่ง
รายงานการเงิน
ส่งรายงานการเงิน
ไม่ทันภายใน
เวลาที่กำหนด
ไม่ส่ง
รายงานการเงิน


หน่วยงานของรัฐ
16
2
15
3


รัฐวิสาหกิจ
6
-
-
1


อปท.
15
17
462
69


รวม
37
19
477
73


รวมทั้งหมด
56
550



                6. ผลการวิเคราะห์ที่สำคัญ
                  รายได้รวมของปีงบประมาณ พ.ศ. 2565 เพิ่มขึ้นจากปีงบประมาณ พ.ศ. 2564 คิดเป็นร้อยละ 17.61 ในขณะที่ค่าใช้จ่ายของปีงบประมาณ พ.ศ. 2565 เพิ่มขึ้นจากปีงบประมาณ พ.ศ. 2564 คิดเป็นร้อยละ 16.98 โดยมีสัดส่วนรายได้เพิ่มสูงกว่าค่าใช้จ่ายที่เพิ่มขึ้น แสดงถึงสัญญาณทางเศรษฐกิจที่ปรับตัวไปในทิศทางที่ดีขึ้นทั้งการจัดเก็บรายได้ของหน่วยงานของรัฐและรายได้แผ่นดิน ทั้งนี้ หน่วยงานของรัฐควรเพิ่มประสิทธิภาพอย่างต่อเนื่องด้วยการนำระบบอิเล็กทรอนิกส์มาใช้ในการจัดเก็บรายได้ โดยมีการประเมินสถานการณ์ทางเศรษฐกิจ ปัจจัยภายในและปัจจัยภายนอกที่จะส่งผลกระทบต่อการจัดเก็บรายได้ ตลอดจนการบริหารจัดการความเสี่ยงเพื่อให้การจัดเก็บรายได้เป็นไปตามเป้าหมายที่กำหนด รวมทั้งควรบริหารจัดการสินทรัพย์ให้เกิดประโยชน์อย่างเต็มประสิทธิภาพและสามารถสร้างรายได้สูงสุด นอกจากนี้ ควรทบทวนการขอรับจัดสรรงบประมาณเท่าที่จำเป็นและเร่งรัดการเบิกจ่ายเงินงบประมาณและการใช้จ่ายเงินภาครัฐตั้งแต่ต้นปีงบประมาณและมีการดำเนินการอย่างต่อเนื่องเพื่อก่อให้เกิดการกระตุ้นเศรษฐกิจในภาพรวมของประเทศ
_____________________
* จากการประสานข้อมูลเมื่อวันที่ 22 มีนาคม 2566 กรมบัญชีกลางแจ้งว่า ต้นทุนการขายสินค้าและบริการที่เพิ่มขึ้นส่วนใหญ่เป็นต้นทุนจากการผลิตสินค้าและบริการของบริษัท ปตท. จำกัด (มหาชน)
 
10. เรื่อง ขอเสนอแนวทางการรณรงค์ เพื่อสืบสานคุณค่าทางวัฒนธรรม เนื่องในประเพณีสงกรานต์ พุทธศักราช 2566 ภายใต้แนวคิด “สืบสานสงกรานต์วิถีไทย ร่วมสานใจ สู่สากล”
                คณะรัฐมนตรีรับทราบแนวทางการรณรงค์ เพื่อสืบสานคุณค่าทางวัฒนธรรม เนื่องในประเพณีสงกรานต์ พุทธศักราช 2566 ภายใต้แนวคิด “สืบสานสงกรานต์วิถีไทย ร่วมสานใจ สู่สากล” ตามที่กระทรวงวัฒนธรรม (วธ.) เสนอดังนี้
                เรื่องเดิม
              คณะรัฐมนตรีมีมติ (24 มีนาคม 2563) เห็นชอบเอกสารนำเสนอสงกรานต์ในประเทศไทย            ขึ้นทะเบียนเป็นรายการตัวแทนมรดกวัฒนธรรมที่จับต้องไม่ได้ของมนุษยชาติต่อยูเนสโก และให้อธิบดีกรมส่งเสริมวัฒนธรรม ในฐานะเลขานุการของคณะกรรมการส่งเสริมและรักษามรดกภูมิปัญญาทางวัฒนธรรมเป็นผู้ลงนามเอกสารนำเสนอสงกรานต์ในประเทศไทยในฐานะตัวแทนของประเทศไทย เพื่อเสนอขึ้นทะเบียนเป็นรายการตัวแทนมรดกวัฒนธรรมที่จับต้องไม่ได้ของมนุษยชาติต่อยูเนสโก ตามที่ วธ. เสนอ (ขณะนี้กระบวนการดังกล่าวอยู่ระหว่างการพิจารณาของยูเนสโก)1
                สาระสำคัญ
              วธ. รายงานว่า
                1. คณะกรรมการบูรณาการเพื่อกำหนดแนวทางการจัดงานสงกรานต์ พุทธศักราช 2566 (โดยมีรัฐมนตรีว่าการกระทรวงวัฒนธรรมเป็นประธาน) ได้ประชุมร่วมกับหน่วยงานที่เกี่ยวข้อง เช่น กระทรวงการท่องเที่ยวและกีฬา กระทรวงคมนาคม กระทรวงทรัพยากรธรรมชาติและสิ่งแวดล้อม กระทรวงมหาดไทย กระทรวงสาธารณสุข สำนักงานตำรวจแห่งชาติ และกรมประชาสัมพันธ์ เพื่อกำหนดแนวทางรณรงค์เพื่อสืบสานประเพณีสงกรานต์ที่ดีงาม เหมาะสม การป้องกันและแก้ไขปัญหาต่าง ๆ ที่จะเกิดขึ้นในช่วงเทศกาลสงกรานต์ พุทธศักราช 2566 รวมถึงกำหนดแนวทางการประชาสัมพันธ์และเผยแพร่ประเพณีสงกรานต์ในโอกาสที่ประเทศไทยเสนอเป็นรายการตัวแทนมรดกวัฒนธรรมที่จับต้องไม่ได้ของมนุษยชาติต่อยูเนสโก ภายใต้แนวคิด “สืบสานสงกรานต์วิถีไทย ร่วมสานใจ สู่สากล” สรุปได้ ดังนี้
                    1.1 ขอความร่วมมือหน่วยงานภาครัฐ ภาคเอกชน และประชาชนร่วมกันจัดกิจกรรมประเพณีสงกรานต์ มุ่งเน้นสืบสานคุณค่าสาระของประเพณีอันดีงามพร้อมเผยแพร่ประชาสัมพันธ์สู่การรับรู้ของชาวต่างชาติ
                    1.2 ส่งเสริมให้จังหวัดต่าง ๆ ใช้พื้นที่จัดกิจกรรมทางศาสนาและวัฒนธรรมในประเพณีสงกรานต์ ร่วมกันสืบสานประเพณีที่ดีงาม เหมาะสม
                    1.3 รณรงค์ให้ประชาชนร่วมกันสืบสานคุณค่าสาระและสิ่งที่ควรทำของประเพณีสงกรานต์ เช่น การทำความสะอาดบ้านเรือน วัด ศาสนสถานที่นับถือ สถานที่สาธารณะ ทำบุญตักบาตร ปฏิบัติธรรม ฟังเทศน์ สรงน้ำพระพุทธรูป และขอพรผู้สูงอายุ
                    1.4 รณรงค์ให้แต่งกายที่สร้างภาพลักษณ์ความเป็นไทย เช่น ใช้ผ้าไทย ผ้าท้องถิ่น ชุดไทย  ย้อนยุค หรือชุดสุภาพ เข้าร่วมกิจกรรมต่าง ๆ เพื่อสร้างการรับรู้ถึงอัตลักษณ์ความเป็นไทยต่อชาวต่างชาติ
                    1.5 ขอความร่วมมือหน่วยงานต่าง ๆ สนับสนุนศิลปินพื้นบ้านในการจัดกิจกรรม การละเล่น และการแสดงทางวัฒนธรรม ประเพณีท้องถิ่น เพื่อเป็นการถ่ายทอดมรดกภูมิปัญญาทางวัฒนธรรม และให้เด็ก เยาวชน และประชาชนทั่วไปได้ร่วมกันสืบสานประเพณี โดยคำนึงถึงวัฒนธรรมที่ถูกต้องเหมาะสม และร่วมกันเฝ้าระวังทางวัฒนธรรม
                    1.6 หน่วยงานด้านความมั่นคง ความปลอดภัย และด้านบริการประชาชนให้รักษามาตรการด้านต่าง ๆ ที่เกี่ยวข้อง บังคับใช้กฎหมายอย่างเคร่งครัด เพื่อให้สงกรานต์เป็นช่วงเวลาที่สร้างความสุข ประชาชนและนักท่องเที่ยวมีความปลอดภัยในชีวิตและทรัพย์สิน
                    1.7 ขอความร่วมมือประชาชนที่ใช้ยานพาหนะและใช้ถนนให้ปฏิบัติตามกฎหมาย กฎจราจรอย่างเคร่งครัด รวมถึงช่วยสอดส่องหรือแจ้งเจ้าหน้าที่ในกรณีพบเห็นผู้ที่ปฏิบัติตนไม่เหมาะสม
                    1.8 การจัดกิจกรรมที่เกี่ยวข้องกับกลุ่ม 608 (กลุ่มเสี่ยง)2 ให้รักษาตามมาตรการการป้องกันการแพร่ระบาดของโรคติดเชื้อไวรัสโคโรนา 2019 (โควิด-19) และโรคทางเดินหายใจ ควรมีอุปกรณ์ป้องกันเพื่อสุขอนามัยที่ดีของผู้เข้าร่วมงาน
                    1.9 ส่งเสริมให้ภาครัฐ เอกชน และประชาชน ได้แลกเปลี่ยนเรียนรู้ประเพณีสงกรานต์ทั้งในระดับท้องถิ่น ระดับประเทศ และนานาชาติ ในโอกาสที่สงกรานต์ในประเทศไทยเป็นรายการตัวแทนมรดกวัฒนธรรมที่จับต้องไม่ได้ของมนุษยชาติที่เข้าสู่การพิจารณาของยูเนสโก
                2. การกำหนดแนวทางดังกล่าวจะก่อให้เกิดการดำเนินงานด้านวัฒนธรรมประเพณีที่เหมาะสมดีงาม เป็นการอนุรักษ์สืบสานประเพณีสงกรานต์ให้คงคุณค่าสาระและความงดงาม ซึ่งเป็นเอกลักษณ์และอัตลักษณ์ที่สามารถแสดงให้ประชาชนชาวไทยและชาวต่างชาติได้รับรู้ อีกทั้งยังเป็นการเตรียมการเพื่อป้องกันอุบัติเหตุและอุบัติภัยต่าง ๆ ที่จะเกิดขึ้น รวมทั้งการดูแลทรัพย์สิน สุขอนามัย และความปลอดภัยของประชาชนซึ่งเป็นประเด็นที่รัฐบาลให้ความสำคัญเพื่อให้ประชาชนชาวไทยและชาวต่างชาติได้รับความสุขจากประเพณีสงกรานต์ ได้ร่วมสืบสานประเพณีที่สำคัญของประเทศไทยและได้สัมผัสกับความงดงามของประเพณี วัฒนธรรม มรดกภูมิปัญญาทางวัฒนธรรมอันทรงคุณค่าและมีมายาวนาน รวมถึงเป็นการสร้างภาพลักษณ์อันดีแก่สายตาชาวโลกต่อไป
_____________________
1 จากการประสาน วธ. แจ้งว่า ยูเนสโกจะพิจารณาการขึ้นทะเบียนสงกรานต์ในประเทศไทยเป็นรายการตัวแทนมรดกวัฒนธรรมที่จับต้องไม่ได้ของมนุษยชาติภายในเดือนธันวาคม 2566
2 กลุ่ม 608 คือ ผู้สูงอายุที่มีอายุมากกว่า 60 ปีขึ้นไป ผู้ป่วย 7 โรคเรื้อรัง ได้แก่ โรคทางเดินหายใจ โรคหัวใจและหลอดเลือด โรคไตวายเรื้อรัง โรคหลอดเลือดสมอง โรคอ้วน โรคมะเร็ง และโรคเบาหวาน รวมถึงหญิงตั้งครรภ์
 
11. เรื่อง  รายงานสถานการณ์การส่งออกของไทย ประจำเดือนมกราคม 2566
                  คณะรัฐมนตรีมีมติรับทราบรายงานสถานการณ์การส่งออกของไทย ประจำเดือนมกราคม 2566 ตามที่กระทรวงพาณิชย์เสนอ
                  สาระสำคัญ 

สรุปสถานการณ์การส่งออกของไทย ประจำเดือนมกราคม 2566  

         การส่งออกของไทยในเดือนมกราคม 2566 มีมูลค่า 20,249.5 ล้านเหรียญสหรัฐ (700,127 ล้านบาท) หดตัวร้อยละ 4.5 หากหักสินค้าเกี่ยวเนื่องกับน้ำมัน ทองคำ และยุทธปัจจัย หดตัวร้อยละ 3.0 การส่งออกของไทยหดตัวน้อยลงจากเดือนก่อนหน้า และยังอยู่ในระดับที่ดีกว่าหลายประเทศในเอเชีย โดยตลาดส่งออกของไทยหลายตลาดกลับมาขยายตัว ได้แก่ สหภาพยุโรป ละตินอเมริกา อินเดีย แอฟริกา และอาเซียน (5) ท่ามกลางผลกระทบจากการชะลอตัวของเศรษฐกิจโลก และความผันผวนของค่าเงินบาท เป็นผลจากความร่วมมือของกระทรวงพาณิชย์และภาคเอกชนในการผลักดันการส่งออกอย่างต่อเนื่อง ที่มีส่วนช่วยประคับประคองการส่งออกของไทยภายใต้แรงกดดันของเศรษฐกิจโลก ลดการกระจุกตัวของตลาดส่งออก และจะช่วยเพิ่มการกระจายสินค้าไทยในอนาคต                                                                
                                    มูลค่าการค้ารวม
         มูลค่าการค้าในรูปเงินเหรียญสหรัฐ เดือนมกราคม 2566 การส่งออก มีมูลค่า 20,249.5 ล้านเหรียญสหรัฐ หดตัวร้อยละ 4.5 เทียบกับเดือนเดียวกันของปีก่อน การนำเข้า มีมูลค่า 24,899.1 ล้านเหรียญสหรัฐ ขยายตัวร้อยละ 5.5 ดุลการค้า ขาดดุล 4,649.6 ล้านเหรียญสหรัฐ
       มูลค่าการค้าในรูปเงินบาท เดือนมกราคม 2566 การส่งออก มีมูลค่า 700,127 ล้านบาท หดตัวร้อยละ 0.9 เทียบกับเดือนเดียวกันของปีก่อน การนำเข้า มีมูลค่า 871,430 ล้านบาท ขยายตัวร้อยละ 9.4 ดุลการค้า ขาดดุล 171,303 ล้านบาท
        การส่งออกสินค้าเกษตรและอุตสาหกรรมเกษตร
         มูลค่าการส่งออกสินค้าเกษตรและอุตสาหกรรมเกษตร หดตัวร้อยละ 2.7 แต่ยังมีสินค้าที่ขยายตัวดี ได้แก่ ข้าว ขยายตัวร้อยละ 72.3 (ขยายตัวในตลาดอินโดนีเซีย บังกลาเทศ สหรัฐฯ อิรัก และแอฟริกาใต้) ไขมันและน้ำมันจากพืชและสัตว์ ขยายตัวร้อยละ 124.0 (ขยายตัวในตลาดอินเดีย เมียนมา เคนยา เวียดนาม และเนเธอร์แลนด์) ไก่สด แช่เย็น แช่แข็ง ขยายตัวร้อยละ 50.0 (ขยายตัวในตลาดจีน มาเลเซีย เกาหลีใต้ สิงคโปร์ และเมียนมา) ผลไม้สด ขยายตัวร้อยละ 2.5 โดยขยายตัวจาก ทุเรียนสด ขยายตัวร้อยละ 53.3 (ขยายตัวในตลาดจีน สหรัฐอาหรับเอมิเรตส์ และสหราชอาณาจักร) มะม่วงสด ขยายตัวร้อยละ 21.9 (ขยายตัวในตลาดมาเลเซีย เกาหลีใต้ เวียดนาม รัสเซีย และฮ่องกง) มังคุดสด ขยายตัวร้อยละ 821.0 (ขยายตัวในตลาดจีน อินเดีย และสหรัฐอาหรับเอมิเรตส์) โกโก้และของปรุงแต่ง ขยายตัวร้อยละ 102.1 (ขยายตัวในตลาดญี่ปุ่น เกาหลีใต้ มาเลเซีย กัมพูชา และอินเดีย) ขณะที่สินค้าสำคัญที่หดตัว อาทิ ผลิตภัณฑ์มันสำปะหลัง หดตัวร้อยละ 7.6 (หดตัวในตลาดจีน ญี่ปุ่น มาเลเซีย สหรัฐฯ และเกาหลีใต้) ยางพารา หดตัวร้อยละ 37.6 (หดตัวในตลาดจีน มาเลเซีย ญี่ปุ่น เกาหลีใต้ และสหรัฐฯ) อาหารทะเลกระป๋องและแปรรูป หดตัวร้อยละ 4.8 (หดตัวในตลาดสหรัฐฯ ญี่ปุ่น ลิเบีย แคนาดา และอียิปต์) น้ำตาลทราย หดตัวร้อยละ 2.3 (หดตัวในตลาดอินโดนีเซีย จีน ฮ่องกง เมียนมา และเวียดนาม) ไก่แปรรูป หดตัวร้อยละ 2.2 (หดตัวในตลาดญี่ปุ่น สิงคโปร์ แคนาดา ฮ่องกง และเยอรมนี) อาหารสัตว์เลี้ยง หดตัวร้อยละ 11.0 (หดตัวในตลาดสหรัฐฯ ญี่ปุ่น มาเลเซีย อิตาลี และออสเตรเลีย) เป็นต้น
         การส่งออกสินค้าอุตสาหกรรม
                  มูลค่าการส่งออกสินค้าอุตสาหกรรม หดตัวร้อยละ 5.4 แต่ยังมีสินค้าสำคัญที่ขยายตัวดี อาทิ รถยนต์ อุปกรณ์ และส่วนประกอบ ขยายตัวร้อยละ 9.2 (ขยายตัวในตลาดญี่ปุ่น ฟิลิปปินส์ อินโดนีเซีย แอฟริกาใต้ และเวียดนาม) อุปกรณ์กึ่งตัวนำ ทรานซิสเตอร์ และไดโอด ขยายตัวร้อยละ 72.3 (ขยายตัวในตลาดสหรัฐฯ เวียดนาม อินเดีย จีน และจอร์แดน) รถจักรยานยนต์และส่วนประกอบ ขยายตัวร้อยละ 16.4 (ขยายตัวในตลาดญี่ปุ่น เบลเยียม สหรัฐฯ จีน และเนเธอร์แลนด์) หม้อแปลงไฟฟ้าและส่วนประกอบ ขยายตัวร้อยละ 44.9 (ขยายตัวในตลาดสหรัฐฯ เนเธอร์แลนด์ เม็กซิโก ญี่ปุ่น และอิตาลี)เครื่องใช้สำหรับเดินทาง ขยายตัวร้อยละ 47.1 (ขยายตัวในตลาดจีน เกาหลีใต้ ญี่ปุ่น สิงคโปร์ และฝรั่งเศส)ขณะที่สินค้าสำคัญที่หดตัว อาทิ เครื่องคอมพิวเตอร์ อุปกรณ์ และส่วนประกอบ หดตัวร้อยละ 21.2 (หดตัวในตลาดสหรัฐฯ จีน เนเธอร์แลนด์ ฮ่องกง และญี่ปุ่น) ผลิตภัณฑ์ยาง หดตัวร้อยละ 8.2 (หดตัวในตลาดสหรัฐฯ ญี่ปุ่น ออสเตรเลีย เวียดนาม และอินโดนีเซีย) อัญมณีและเครื่องประดับ (ไม่รวมทองคำ) หดตัวร้อยละ 3.8 (หดตัวในตลาดฮ่องกง เยอรมนี อินเดีย สหราชอาณาจักร และออสเตรเลีย) เม็ดพลาสติก หดตัวร้อยละ 30.0 (หดตัวในตลาดจีน ญี่ปุ่น อินโดนีเซีย เวียดนาม และมาเลเซีย) เคมีภัณฑ์ หดตัวร้อยละ 17.6 (หดตัวในตลาดจีน อินเดีย ญี่ปุ่น เวียดนาม และอินโดนีเซีย) เป็นต้น
                        ตลาดส่งออกสำคัญ
         การส่งออกไปยังตลาดสำคัญในภาพรวมยังหดตัวต่อเนื่อง สอดคล้องกับภาวะการชะลอตัวของภาคการผลิตโลก ทั้งนี้ ภาพรวมการส่งออกไปยังกลุ่มตลาดต่าง ๆ สรุปได้ดังนี้ (1) ตลาดหลัก
หดตัวร้อยละ 5.3 หดตัวใน สหรัฐฯ ร้อยละ 4.7 จีน ร้อยละ 11.4 ญี่ปุ่น ร้อยละ 9.2 CLMV ร้อยละ 11.1 ในขณะที่อาเซียน (5)  และ สหภาพยุโรป (27) กลับมาขยายตัวร้อยละ 2.3 และร้อยละ 2.2 ตามลำดับ
(2) ตลาดรอง หดตัวร้อยละ 3.1 โดยหดตัวในตลาดเอเชียใต้ ร้อยละ 4.3 ทวีปออสเตรเลีย ร้อยละ 7.2 รัสเซียและกลุ่มประเทศ CIS ร้อยละ 46.4 ขณะที่ขยายตัวในตลาดตะวันออกกลาง ร้อยละ 23.7  ทวีปแอฟริกา ร้อยละ 14.7 ลาตินอเมริกา ร้อยละ 1.5 และสหราชอาณาจักร ร้อยละ 6.1 (3) ตลาดอื่น ๆ ขยายตัวร้อยละ 17.4 อาทิ สวิตเซอร์แลนด์ ขยายตัวร้อยละ 18.6


มาตรการส่งเสริมการส่งออกและแนวโน้มการส่งออกระยะต่อไป

                           การส่งเสริมการส่งออก กระทรวงพาณิชย์ดำเนินการเชิงรุกและลึก เพื่อผลักดันและอำนวยความสะดวกการส่งออก โดยการดำเนินงานที่สำคัญในรอบเดือนที่ผ่านมา อาทิ (1) การปราบปราม
การลักลอบนำเข้าน้ำมันปาล์มทางบก โดยยังสามารถนำเข้าได้ทางเรือ และส่งไปต่างประเทศได้เฉพาะบางด่านเท่านั้น เพื่อลดปัญหาราคาสินค้าปาล์มน้ำมันภายในประเทศตกต่ำจากการลักลอบนำเข้าอย่างผิดกฎหมาย ทำให้การลักลอบนำเข้าลดลง และราคาปาล์มดีขึ้น (2) การรื้อฟื้นการเจรจาการค้าเสรี ไทย-สหภาพยุโรป โดยมีเป้าหมายการลดภาษีระหว่างกันเหลือร้อยละ 0 ซึ่งทั้ง 2 ฝ่ายเห็นพ้องให้เร่งดำเนินการอนุมัติกระบวนการและขั้นตอนการเจรจาให้เร็วที่สุด หลังจากที่การเจรจาหยุดชะงักไปตั้งแต่ปี 2557 ซึ่งจะทำให้ไทยส่งออกสินค้าไปยังสหภาพยุโรป 27 ประเทศได้มากขึ้น และมีแต้มต่อมากขึ้นเมื่อเทียบกับคู่แข่งอื่น และ (3) การสนับสนุนสินค้าท้องถิ่นสู่ตลาดโลก มุ่งเน้นการสร้างความเข้มแข็งแก่เศรษฐกิจฐานราก กำหนดเป้าหมายผลักดันสินค้าท้องถิ่น ภายใต้แนวทาง Local+ (โลคัล พลัส) จำนวน           3 กลุ่มสินค้า ได้แก่ กลุ่ม BCG กลุ่มสินค้าอัตลักษณ์ และกลุ่มสินค้านวัตกรรม โดยจะเข้าไปช่วยเหลือในการให้ความรู้ด้านการผลิต การพัฒนาสินค้า และผลักดันออกสู่ตลาด ทั้งในประเทศและต่างประเทศ เพื่อเพิ่มช่องทางการตลาดให้กับผู้ผลิตสินค้า และสร้างรายได้เข้าประเทศ
                        นอกจากนี้ กระทรวงพาณิชย์ยังมีแผนงานในอนาคตสำหรับการส่งเสริมการส่งออกในปี 2566 จะเดินหน้าจัดกิจกรรมกว่า 450 กิจกรรม โดยมุ่งขยายตลาดเดิม เจาะ 4 ตลาดศักยภาพ ได้แก่ ตะวันออกกลาง เอเชียใต้ CLMV และจีน โดยจะจัดกิจกรรมในหลายรูปแบบ ทั้งการจัดงานแสดงสินค้า การจัดคณะผู้แทนการค้า จัดกิจกรรมส่งเสริมการขาย ผลักดันค้าขายออนไลน์ และมีแผนเจาะตลาดศักยภาพใหม่ในเอเชียกลาง
5 ประเทศ ได้แก่ คาซัคสถาน อุซเบกิซสถาน เติร์กเมนิสถาน ทาจิกิสถาน และคีร์กีซสถาน ซึ่งมีระดับอัตรา
การเติบโตทางเศรษฐกิจประมาณร้อยละ 3 - 7 ทำให้ตลาดเหล่านี้อาจกลายเป็นตลาดส่งออกสำคัญที่ช่วยลด
การกระจุกตัวของตลาดส่งออกไทยได้มากขึ้นในปี 2566
                        แนวโน้มการส่งออกระยะถัดไป กระทรวงพาณิชย์ ประเมินว่า การส่งออกของไทยยังคงได้รับแรงกดดันจากการชะลอตัวของเศรษฐกิจคู่ค้าสำคัญที่ลดการบริโภคจากต้นทุนค่าครองชีพที่สูง แม้ว่าภาวะเงินเฟ้อจะเริ่มชะลอลงแต่ยังอยู่ในระดับสูง นอกจากนี้ บรรยากาศการค้าโลกที่ยังตึงเครียด จากการกีดกันทางการค้า รวมถึงปัญหาภูมิรัฐศาสตร์ที่มีความยืดเยื้อและมีแนวโน้มรุนแรงขึ้น กระทบต่อการส่งออกของไทย อย่างไรก็ดี กระทรวงพาณิชย์ยังคงทำงานอย่างเต็มที่ในการผลักดันการส่งออกสินค้าและสร้างความสามารถในการแข่งขันให้กับสินค้าของคนไทยออกไปสู่ตลาดโลก รวมทั้ง อำนวยความสะดวกและสร้างโอกาสทางการค้าผ่านความร่วมมือทางการค้าใหม่ ๆ เพื่อให้ไทยเป็นแหล่งดึงดูดการค้าการลงทุนจากต่างชาติมากขึ้น
 
12. เรื่อง  สรุปภาพรวมดัชนีเศรษฐกิจการค้าประจำเดือนกุมภาพันธ์ 2566
                คณะรัฐมนตรีมีมติรับทราบสรุปภาพรวมดัชนีเศรษฐกิจการค้าประจำเดือนกุมภาพันธ์ 2566 ตามที่กระทรวงพาณิชย์เสนอ ดังนี้
               สาระสำคัญ 
                 1.  สรุปภาพรวมดัชนีเศรษฐกิจการค้าเดือนกุมภาพันธ์ 2566 ดังนี้
                     ดัชนีราคาผู้บริโภคของไทย เดือนกุมภาพันธ์ 2566 เท่ากับ 108.05 เมื่อเทียบกับเดือนเดียวกันของปีก่อน ซึ่งเท่ากับ 104.10 ส่งผลให้อัตราเงินเฟ้อทั่วไป สูงขึ้นร้อยละ 3.79 (YoY) ชะลอตัวต่อเนื่องเป็นเดือนที่ 2 และอยู่ระดับต่ำสุดในรอบ 13 เดือน ซึ่งเริ่มใกล้เข้าสู่กรอบเป้าหมายเงินเฟ้อที่รัฐมนตรีว่าการกระทรวงการคลังและคณะกรรมการนโยบายการเงิน (กนง.) กำหนดไว้ สาเหตุสำคัญมาจากการชะลอตัวของราคาน้ำมันเชื้อเพลิง อาหารบางประเภท โดยเฉพาะอาหารสำเร็จรูปและอาหารสดประกอบกับฐานราคาที่ใช้คำนวณเงินเฟ้อในปี 2565 อยู่ในระดับสูง มีส่วนทำให้เงินเฟ้อขยายตัวไม่มากนัก อย่างไรก็ตาม เงินเฟ้อของไทยยังมีความเสี่ยงจากปัญหาความขัดแย้งทางภูมิรัฐศาสตร์ และภัยแล้งทั้งในและต่างประเทศ ที่อาจจะส่งผลต่อราคาพลังงานและอาหาร ซึ่งจะต้องติดตามสถานการณ์อย่างใกล้ชิดต่อไป
                        เมื่อเทียบกับเงินเฟ้อในต่างประเทศ (ข้อมูลล่าสุดเดือนมกราคม 2566) พบว่า เงินเฟ้อไทยต่ำเป็นอันดับที่ 29 จาก 139 เขตเศรษฐกิจที่มีการประกาศตัวเลข ซึ่งถือว่าอยู่ในระดับที่ดีกว่าหลายเขตเศรษฐกิจ อาทิ สหรัฐอเมริกา สหราชอาณาจักร อิตาลี เม็กซิโก อินเดีย และเกาหลีใต้ รวมถึงประเทศในอาเซียน             ทั้งลาว ฟิลิปปินส์ สิงคโปร์ และอินโดนีเซีย
อัตราเงินเฟ้อที่สูงขึ้นร้อยละ 3.79 (YoY) ในเดือนนี้ เป็นการสูงขึ้นในอัตราที่ชะลอตัว ตามราคาสินค้าทั้งในหมวดอาหาร และหมวดอื่น ๆ ที่ไม่ใช่อาหาร ดังนี้
หมวดอาหารและเครื่องดื่มไม่มีแอลกอฮอล์ สูงขึ้นร้อยละ 5.74 (YoY) ชะลอตัวจากเดือนมกราคม 2566 ที่สูงขึ้นร้อยละ 7.70 ตามการสูงขึ้นในอัตราที่ชะลอตัวของราคาอาหารสำเร็จรูป (กับข้าวสำเร็จรูป อาหารกลางวัน (ข้าวราดแกง) อาหารเช้า) ผักและผลไม้ (มะนาว แตงกวา แตงโม ส้มเขียวหวาน) ข้าวสาร ไข่และผลิตภัณฑ์นม (ไข่ไก่ นมถั่วเหลือง) เครื่องประกอบอาหาร (ซีอิ๊ว น้ำพริกแกง ซอสหอยนางรม) และเครื่องดื่มไม่มีแอลกอฮอล์ (กาแฟ/ชา (ร้อน/เย็น) กาแฟผงสำเร็จรูป น้ำอัดลม) ส่วนเนื้อสัตว์ (ไก่สด ปลาทู เนื้อสุกร) ราคายังคงเพิ่มขึ้นตามต้นทุนและอุปสงค์ที่เพิ่มขึ้นตามสถานการณ์เศรษฐกิจ สำหรับสินค้าที่ราคาลดลง อาทิ ผักคะน้า ผักชี พริกสด น้ำมันพืช มะพร้าว (ผลแห้ง/ขูด) และมะขามเปียก
                        หมวดอื่น ๆ ที่ไม่ใช่อาหารและเครื่องดื่ม สูงขึ้นร้อยละ 2.47 (YoY) ชะลอตัวจากเดือนมกราคม 2566 ที่สูงขึ้นร้อยละ 3.18 เนื่องจากสินค้าสำคัญหลายรายการราคาลดลง อาทิ น้ำมันเชื้อเพลิงในกลุ่มแก๊สโซฮอล์และน้ำมันเบนซิน เครื่องใช้ไฟฟ้า (เครื่องรับโทรทัศน์ เครื่องปรับอากาศ เครื่องซักผ้า) น้ำยาระงับกลิ่นกาย ผลิตภัณฑ์ป้องกันและบำรุงผิว แป้งผัดหน้า ผ้าอ้อมสำเร็จรูป และค่าทัศนาจรในประเทศ นอกจากนี้ สิ่งที่เกี่ยวกับทำความสะอาด (น้ำยาล้างจาน น้ำยาล้างห้องน้ำ สารกำจัดแมลง) ราคาชะลอตัวลง ขณะที่ ค่าไฟฟ้า ก๊าซหุงต้ม           ค่าโดยสารสาธารณะ (แท็กซี่ เรือ รถเมล์เล็ก/สองแถว เครื่องบิน) วัสดุก่อสร้าง และค่าใช้จ่ายส่วนบุคคล (ยาสีฟัน กระดาษชำระ ค่าแต่งผมชาย) ราคาปรับสูงขึ้นเล็กน้อย
                        เงินเฟ้อพื้นฐาน เมื่อหักอาหารสดและพลังงานออก สูงขึ้นร้อยละ 1.93 (YoY) เป็นการสูงขึ้นในอัตราที่ชะลอตัวลง
                        ดัชนีราคาผู้บริโภคในเดือนนี้ เมื่อเทียบกับเดือนก่อนหน้า ลดลงร้อยละ 0.12 (MoM) ตามหมวดอาหารและเครื่องดื่มไม่มีแอลกอฮอล์ ที่ลดลงร้อยละ 0.41 สินค้าที่ราคาลดลง อาทิ เนื้อสุกร ไก่สด ข้าวสารเจ้า ผักและผลไม้สด (ผักคะน้า ผักชี ต้นหอม มะม่วง ส้มเขียวหวาน แตงโม) เนื่องจากปริมาณผลผลิตเพิ่มขึ้น รวมทั้ง น้ำมันพืช มะพร้าว (ผลแห้ง/ขูด) และเครื่องปรุงรส ราคาลดลง ขณะที่สินค้าในหมวดอื่น ๆ ที่ไม่ใช่อาหารและเครื่องดื่ม สูงขึ้นเพียงเล็กน้อยที่ร้อยละ 0.09 เนื่องจากสินค้าส่วนใหญ่สูงขึ้นในอัตราที่ชะลอตัว อาทิ ราคาน้ำมันเชื้อเพลิงเกือบทุกประเภท (ยกเว้นราคาน้ำมันดีเซลปรับลดลง) ค่าโดยสารสาธารณะ ค่าเช่าบ้าน และวัสดุก่อสร้าง และบางรายการราคาปรับลดลง อาทิ ค่าของใช้ส่วนบุคคล (ผ้าอนามัย แชมพูสระผม ยาสีฟัน                   สบู่ถูตัว) และน้ำยาล้างจาน
2. แนวโน้มเงินเฟ้อ
    แนวโน้มเงินเฟ้อเดือนมีนาคม 2566 คาดว่าจะชะลอตัวลง ตามราคาสินค้าในกลุ่มอาหารสดหลายรายการที่คาดว่าจะลดลงต่อเนื่องจากช่วงที่ผ่านมา และราคาขายปลีกน้ำมันเชื้อเพลิงในประเทศที่มีแนวโน้มชะลอตัวตามราคาน้ำมันดิบในตลาดโลกที่อยู่ระดับต่ำกว่าปีที่ผ่านมา ประกอบกับฐานราคาในเดือนมีนาคม 2565 ค่อนข้างสูง การส่งออกของไทยที่มีแนวโน้มชะลอตัวตามอุปสงค์โลก และการดำเนินนโยบายการเงินแบบเข้มงวด จะกดดันต่อการขยายตัวของเงินเฟ้อ อย่างไรก็ตาม ค่าไฟฟ้าที่ยังอยู่ในระดับสูงกว่าปีที่ผ่านมา ราคาก๊าซหุงต้มที่จะปรับตัวสูงขึ้นในเดือนมีนาคมนี้ การท่องเที่ยวที่ฟื้นตัวต่อเนื่อง และราคาสินค้าเกษตรสำคัญหลายรายการยังคงขยายตัวได้ดี จะส่งผลให้เงินเฟ้อชะลอตัวไม่มากนัก นอกจากนี้ ความเสี่ยงจากปัญหาความขัดแย้งทางภูมิรัฐศาสตร์ และภัยแล้งทั้งในและต่างประเทศ อาจจะส่งผลต่อราคาสินค้าโภคภัณฑ์โลก และจะส่งผลมายังราคาสินค้าและบริการของไทยตามลำดับ ซึ่งจะต้องติดตามสถานการณ์อย่างใกล้ชิดต่อไป
     ทั้งนี้ กระทรวงพาณิชย์ยังคงคาดการณ์อัตราเงินเฟ้อทั่วไปปี 2566 อยู่ระหว่างร้อยละ 2.0 – 3.0 ซึ่งเป็นอัตราที่สอดคล้องกับสถานการณ์เศรษฐกิจของไทยในปัจจุบัน และหากสถานการณ์เปลี่ยนแปลงอย่างมีนัยสำคัญจะมีการทบทวนอีกครั้ง
     สำหรับดัชนีความเชื่อมั่นผู้บริโภคโดยรวม เดือนกุมภาพันธ์ 2566 ปรับเพิ่มขึ้นมาอยู่ที่ระดับ 52.5 จากระดับ 51.3 ในเดือนก่อนหน้า เป็นการปรับตัวดีขึ้นต่อเนื่องเป็นเดือนที่ 8 และอยู่ในช่วงเชื่อมั่นต่อเนื่องเป็นเดือนที่ 3 ซึ่งเป็นระดับสูงสุดในรอบ 4 ปี โดยปรับเพิ่มขึ้นทั้งดัชนีความเชื่อมั่นผู้บริโภคในปัจจุบัน และในอนาคต (3 เดือนข้างหน้า) โดยเฉพาะดัชนีความเชื่อมั่นผู้บริโภคในอนาคต ปรับเพิ่มมาอยู่ที่ระดับ 58.5 จากระดับ 57.2 ดัชนีความเชื่อมั่นผู้บริโภคโดยรวมที่ปรับเพิ่มขึ้นมีสาเหตุสำคัญจากการฟื้นตัวของเศรษฐกิจในประเทศ ที่ได้รับแรงสนับสนุนจากภาคการท่องเที่ยว สะท้อนได้จากจำนวนเที่ยวบิน และจำนวนนักท่องเที่ยวที่เพิ่มขึ้น ส่งผลให้ธุรกิจและอุตสาหกรรมที่เกี่ยวข้องมีแนวโน้มปรับตัวดีขึ้น นอกจากนี้ มาตรการลดค่าครองชีพ และการกระตุ้นเศรษฐกิจของภาครัฐที่ดำเนินการอย่างต่อเนื่อง ราคาสินค้าเกษตรสำคัญหลายรายการยังคงขยายตัว และราคาน้ำมันดีเซลที่ปรับลดลง เมื่อเทียบกับเดือนก่อนหน้า ส่งผลให้ประชาชนมีความเชื่อมั่นต่อสถานการณ์เศรษฐกิจไทยอย่างมีนัยสำคัญ
 



แต่งตั้ง



13. เรื่อง การแต่งตั้งผู้แทนองค์กรเอกชนเป็นกรรมการผู้ทรงคุณวุฒิในคณะกรรมการผู้สูงอายุแห่งชาติ ตามพระราชบัญญัติผู้สูงอายุ พ.ศ. 2546 มาตรา 4 (5) 
                คณะรัฐมนตรีมีมติเห็นชอบตามที่กระทรวงการพัฒนาสังคมและความมั่นคงของมนุษย์เสนอแต่งตั้งผู้แทนองค์กรเอกชนเป็นกรรมการผู้ทรงคุณวุฒิในคณะกรรมการผู้สูงอายุแห่งชาติ ตามพระราชบัญญัติผู้สูงอายุ        พ.ศ. 2546 มาตรา 4 (5) จำนวน 5 คน เนื่องจากกรรมการผู้ทรงคุณวุฒิเดิมดำรงตำแหน่งครบวาระสี่ปี ดังนี้
                1. นางธิดา ศรีไพพรรณ์
                2. นายมงคล สุมาลี
                3. นางเสาวนีย์ ประทีปทอง
                4. นายแสวง ชูหนู
                5. นางวลัย บุญพลอย
                ทั้งนี้ ตั้งแต่วันที่ 28 มีนาคม 2566 เป็นต้นไป
*************************************"
สรุปข่าวการประชุม ครม.,https://www.thaigov.go.th/news/contents/details/66428,วันอังคารที่ 21 มีนาคม 2566,21/03/2566,สรุปข่าวการประชุมคณะรัฐมนตรี วันที่  21 มีนาคม 2566,พลเอก ประยุทธ์  จันทร์โอชา นายกรัฐมนตรี เป็นประธานการประชุมคณะรัฐมนตรี ณ ตึกสันติไมตรี (หลังนอก) ทำเนียบรัฐบาล,"http://www.thaigov.go.th
(โปรดตรวจสอบมติคณะรัฐมนตรีที่เป็นทางการจากสำนักเลขาธิการคณะรัฐมนตรีอีกครั้ง)
 
                   วันนี้ (21 มีนาคม 2566)  เวลา 09.00 น. พลเอก ประยุทธ์  จันทร์โอชา นายกรัฐมนตรี เป็นประธานการประชุมคณะรัฐมนตรี ณ ตึกสันติไมตรี (หลังนอก) ทำเนียบรัฐบาล ซึ่งสรุปสาระสำคัญดังนี้



กฎหมาย



                   1.       เรื่อง     พระราชกฤษฎีกายุบสภาผู้แทนราษฎร พ.ศ. 2566
                   2.       เรื่อง     แนวทางปฏิบัติอันเนื่องมาจากการยุบสภาผู้แทนราษฎร
 



เศรษฐกิจ-สังคม



                   3.       เรื่อง     สรุปมติการประชุมคณะกรรมการพืชน้ำมันและน้ำมันพืช ครั้งที่ 1/2566
                   4.       เรื่อง     ความก้าวหน้าของการดำเนินการตามยุทธศาสตร์ชาติ ประจำเดือนมกราคม 2566
                   5.       เรื่อง     รายงานความคืบหน้าการดำเนินงานตามมติคณะรัฐมนตรี : การนำเสนอ วัฒนธรรมของประเทศในลักษณะ Soft Power
                   6.       เรื่อง     สรุปผลการดำเนินการเรื่องร้องทุกข์และรับข้อคิดเห็นจากประชาชน ในไตรมาสที่ 1 ของปีงบประมาณ พ.ศ. 2566
                   7.       เรื่อง     รายงานสรุปผลการดำเนินงานของรักษาความมั่นคงปลอดภัยไซเบอร์ที่มีผลกระทบอย่างมีนัยสำคัญ ในห้วงวันที่ 1 ตุลาคม 2564-30 กันยายน 2565
                   8.       เรื่อง     ผลการประชุมคณะกรรมการนโยบายที่ดินแห่งชาติ ครั้งที่ 1/2566
         



ต่างประเทศ



 
                   9.       เรื่อง     รายงานผลการเดินทางเยือนสหรัฐอาหรับเอมิเรตส์ของรองนายกรัฐมนตรีและรัฐมนตรีว่าการกระทรวงพาณิชย์
                   10.      เรื่อง     สรุปผลการประชุมรัฐมนตรีอาเซียนด้านดิจิทัล ครั้งที่ 3 และการประชุมที่เกี่ยวข้อง
                   11.      เรื่อง     การลงนามบันทึกความเข้าใจว่าด้วยความร่วมมือระหว่างสถาบันการต่างประเทศเทวะวงศ์วโรปการกระทรวงการต่างประเทศแห่งราชอาณาจักรไทย กับสถาบันการทูตฮังการี กระทรวงการต่างประเทศและการค้าแห่งฮังการี
         

 



กฎหมาย



1. เรื่อง พระราชกฤษฎีกายุบสภาผู้แทนราษฎร พ.ศ. 2566
                   คณะรัฐมนตรีรับทราบพระราชกฤษฎีกายุบสภาผู้แทนราษฎร พ.ศ. 2566 โดย พลเอก ประยุทธ์ จันทร์โอชา นายกรัฐมนตรี ได้อนุมัติแทนคณะรัฐมนตรี ในการตราร่างพระราชกฤษฎีกายุบสภาผู้แทนราษฎร พ.ศ. 2566 ซึ่งได้ประกาศใช้บังคับในราชกิจจานุเบกษาแล้ว เมื่อวันที่ 20 มีนาคม 2566
                   พระราชกฤษฎีกา ประกอบด้วย 5 มาตรา มีสาระสำคัญให้ยุบสภาผู้แทนราษฎรเพื่อให้มีการเลือกตั้งสมาชิกสภาผู้แทนราษฎรใหม่ เป็นการเลือกตั้งทั่วไป และให้มีการเลือกตั้งสมาชิกสภาผู้แทนราษฎรเป็นการทั่วไปในวันที่คณะกรรมการการเลือกตั้งประกาศกำหนดซึ่งต้องไม่น้อยกว่า 45 วัน แต่ไม่เกิน 60 วัน นับแต่วันที่พระราชกฤษฎีกานี้ใช้บังคับ
 
2.  เรื่อง แนวทางปฏิบัติอันเนื่องมาจากการยุบสภาผู้แทนราษฎร 
                   คณะรัฐมนตรีมีมติเห็นชอบแนวทางปฏิบัติอันเนื่องมาจากการยุบสภาผู้แทนราษฎร ตามที่สำนักเลขาธิการคณะรัฐมนตรี (สลค.) เสนอ และมอบหมายให้ส่วนราชการ รัฐวิสาหกิจ และหน่วยงานของรัฐที่เกี่ยวข้องถือปฏิบัติต่อไป
                   ด้วยพระราชกฤษฎีกายุบสภาผู้แทนราษฎร พ.ศ. 2566 ได้มีผลใช้บังคับตั้งแต่วันที่ 20 มีนาคม 2566 สลค. จึงขอเสนอ
                   1. แนวทางปฏิบัติอันเนื่องมาจากการยุบสภาผู้แทนราษฎร และให้แจ้งหน่วยงานต่าง ๆ ทราบและถือปฏิบัติต่อไป ดังนี้
                             1.1. ด้านนิติบัญญัติ
                                      1.1.1 สมาชิกสภาพของสมาชิกสภาผู้แทนราษฎรสิ้นสุดลงทันทีนับแต่วันที่พระราชกฤษฎีกายุบสภาผู้แทนราษฎรมีผลใช้บังคับ1 และต้องยื่นบัญชีทรัพย์สินและหนี้สิน2
                                      1.1.2 เงินประจำตำแหน่งและเงินเพิ่มของสมาชิกสภาผู้แทนราษฎรจะคำนวณถึงก่อนวันยุบสภาผู้แทนราษฎร 1 วัน
                                      1.1.3 ภายใน 5 วันนับแต่วันยุบสภาผู้แทนราษฎร  คณะกรรมการการเลือกตั้งจะประกาศกำหนดวันเลือกตั้งทั่วไปในราชกิจจานุเบกษา ซึ่งต้องไม่น้อยกว่า 45 วันแต่ไม่เกิน 60 วันนับแต่วันที่ยุบสภาผู้แทนราษฎร3
                                      1.1.4 กระทู้ถามและญัตติทั้งหมดตกไป4
                                      1.1.5 กรรมาธิการสามัญและกรรมาธิการวิสามัญของสภาผู้แทนราษฎรพ้นจาก       ตำแหน่ง5
                                      1.1.6 ร่างพระราชบัญญัติที่ได้รับความเห็นชอบของรัฐสภาและได้ส่งให้รัฐบาลนำขึ้นทูลเกล้าฯ ถวาย ไม่ตกไป และดำเนินการต่อไปได้6
                                      1.1.7 ร่างรัฐธรรมนูญแก้ไขเพิ่มเติมหรือร่างพระราชบัญญัติที่รัฐสภาให้ความเห็นชอบแล้วแต่พระมหากษัตริย์ไม่ทรงเห็นชอบด้วยหรือเมื่อพ้น 90 วันแล้วมิได้พระราชทานคืนมา ให้เป็นอันตกไป7
                                      1.1.8 ร่างรัฐธรรมนูญแก้ไขเพิ่มเติมหรือร่างพระราชบัญญัติที่รัฐสภายังมิได้ให้ความเห็นชอบ ให้เป็นอันตกไป เว้นแต่คณะรัฐมนตรีชุดใหม่จะร้องขอต่อรัฐสภา เพื่อให้รัฐสภา สภาผู้แทนราษฎร หรือวุฒิสภา แล้วแต่กรณี พิจารณาต่อไป ภายใน 60 วันนับแต่วันเรียกประชุมรัฐสภาครั้งแรกภายหลังการเลือกตั้งทั่วไป8
[หมายเหตุ : มาตรา 85 วรรคสี่ ของรัฐธรรมนูญแห่งราชอาณาจักรไทย บัญญัติให้คณะกรรมการการเลือกตั้งต้องประกาศผลการเลือกตั้งให้แล้วเสร็จโดยเร็ว แต่ต้องไม่ช้ากว่า 60 วันนับแต่วันเลือกตั้ง และมาตรา 121 บัญญัติให้ภายใน 15 วันนับแต่วันประกาศผลการเลือกตั้งสมาชิกสภาผู้แทนราษฎรอันเป็นการเลือกตั้งทั่วไป ให้มีการเรียกประชุมรัฐสภาเพื่อให้สมาชิกได้มาประชุมเป็นครั้งแรก]
                                      1.1.9 วุฒิสภายังไม่สิ้นสุด9 แต่จะมีการประชุมวุฒิสภามิได้เว้นแต่10
                                                                                (1) กรณีที่ต้องประชุมเพื่อดำเนินการบางประการที่รัฐธรรมนูญกำหนด เช่น การแต่งตั้งผู้สำเร็จราชการแทนพระองค์ในกรณีที่พระมหากษัตริย์มิได้ทรงแต่งตั้งไว้ก่อน การปฏิญาณตนของผู้สำเร็จราชการในพระองค์ การประกาศสงคราม เป็นต้น
                                                (2) กรณีที่ต้องประชุมเพื่อทำหน้าที่พิจารณาให้บุคคลดำรงตำแหน่งใดตามบทบัญญัติแห่งรัฐธรรมนูญ [ได้แก่ ตุลาการศาลรัฐธรรมนูญ (มาตรา 204 และมาตรา 207) กรรมการการเลือกตั้ง (มาตรา 222 และมาตรา 223) ผู้ตรวจการแผ่นดิน (มาตรา 228 และมาตรา 229 คณะกรรมการป้องกันและปราบปรามการทุจริตแห่งชาติ (มาตรา 232 และมาตรา 233) คณะกรรมการตรวจเงินแผ่นดินและผู้ว่าการตรวจเงินแผ่นดิน (มาตรา 238มาตรา 239 และมาตรา 241) และคณะกรรมการสิทธิมนุษยชนแห่งชาติ (มาตรา 246)] [หมายเหตุ : กรณีวุฒิสภาต้องดำเนินการประชุมข้างต้น มาตรา 126 วรรคสอง ของรัฐธรรมนูญแห่งราชอาณาจักรไทย บัญญัติให้ประธานวุฒิสภานำความกราบบังคมทูลเพื่อมีพระบรมราชโองการประกาศเรียกประชุมรัฐสภาเป็นการประชุมสมัยวิสามัญและประธานวุฒิสภาเป็นผู้ลงนามรับสนองพระบรมราชโองการ]
                                      1.1.10 คณะกรรมาธิการของวุฒิสภาจะพิจารณาร่างพระราชบัญญัติที่ผ่านความเห็นชอบจากสภาผู้แหนราษฎรมิได้ เว้นแต่จะดำเนินการตามหน้าที่และอำนาจของคณะกรรมาธิการนั้น ๆ หรือตามที่วุฒิสภามอบหมาย11
                             1.2 คณะรัฐมนตรีและรัฐมนตรี
                                      1.2.1 สถานะของคณะรัฐมนตรีและรัฐมนตรี
                                                (1) คณะรัฐมนตรีสิ้นสุดลง แต่ต้องอยู่ในตำแหน่งเพื่อปฏิบัติหน้าที่ต่อไป (ไม่เรียกว่า รักษาการ และได้รับเงินเดือนแต่ยังไม่ต้องยื่นบัญชีทรัพย์สินและหนี้สิน) (มาตรา 168 (1) ของรัฐธรรมนูญแห่งราชอาณาจักรไทย)
                                                (2) คณะรัฐมนตรียังคงมีหน้าที่บริหารราชการแผ่นดินให้เกิดประโยชน์สูงสุดต่อประเทศเท่าที่จำเป็นทุกประการ กรณีมีสถานการณ์คุกคามความมั่นคงของชาติ ย่อมมีอำนาจหน้าที่ที่จะประกาศมาตรการเพื่อรักษาความมั่นคงของชาติได้ เช่น ประกาศภาวะฉุกเฉินหรือประกาศกฎอัยการศึก เป็นต้น12
                                                (3) การลงชื่อตำแหน่งของนายกรัฐมนตรีและรัฐมนตรียังคงลงชื่อในตำแหน่งเดิม มิใช่เป็นการรักษาการหรือรักษาการในตำแหน่ง13
                                                (4) นายกรัฐมนตรีจะปรับรัฐมนตรีออก หรือรัฐมนตรีจะลาออกก็กระทำได้ แต่ไม่ควรแต่งตั้งแทน14
                             1.2.2 การปฏิบัติหน้าที่ของคณะรัฐมนตรี
                                                (1) การประชุมคณะรัฐมนตรี15
                                                          (1.1) คณะรัฐมนตรีประชุมต่อไปได้ตามปกติจนกว่าจะมีพระบรมราชโองการโปรดเกล้าฯ แต่งตั้งคณะรัฐมนตรีชุดใหม่ ทั้งนี้ สำนักเลขาธิการคณะรัฐมนตรีจะพิจารณาจัดเฉพาะระเบียบวาระที่เป็นไปตามปกติปฏิบัติ
                                                          (1.2) สำหรับเรื่องใดที่เสนอต่อคณะรัฐมนตรีและมีผลเป็นการอนุมัติงานหรือโครงการหรือมีผลเป็นการสร้างความผูกพันต่อคณะรัฐมนตรีชุดใหม่สำนักเลขาธิการคณะรัฐมนตรีจะกลั่นกรองไว้ชั้นหนึ่งก่อน แล้วเสนอคณะรัฐมนตรี นายกรัฐมนตรีหรือรองนายกรัฐมนตรีที่ได้รับมอบหมายให้กำกับการบริหารราชการแทนนายกรัฐมนตรี เพื่อมีมติหรือคำสั่งให้เสนอคณะรัฐมนตรีชุดใหม่ต่อไป
                                                (2) การอนุมัติงานหรือโครงการ (มาตรา 169 (1)  ของรัฐธรรมนูญแห่งราชอาณาจักรไทย)
                                                          (2.1) ไม่กระทำการอันมีผลเป็นการอนุมัติงานหรือโครงการ หรือมีผลเป็นการสร้างความผูกพันต่อคณะรัฐมนตรีชุดต่อไป เว้นแต่ที่กำหนดไว้แล้วในงบประมาณรายจ่ายประจำปี
                                                          (2.2) การกระทำใด ๆ ที่มีผลเป็นการสร้างความผูกพันต่อคณะรัฐมนตรีชุดใหม่จะกระทำมิได้ เช่น การกำหนดนโยบายหรือแนวทางปฏิบัติที่มีผลต้องดำเนินการต่อเนื่อง
                                                (3) การแต่งตั้งโยกย้ายเจ้าหน้าที่ของรัฐหรือให้บุคคลดังกล่าวพ้นจากการปฏิบัติหน้าที่หรือพ้นจากตำแหน่ง (มาตรา 169 (2) ของรัฐธรรมนูญแห่งราชอาณาจักรไทย)
                                                          (3.1) ไม่แต่งตั้งหรือโยกย้ายข้าราชการซึ่งมีตำแหน่งหรือเงินเดือนประจำหรือพนักงานของหน่วยงานของรัฐ รัฐวิสาหกิจ หรือกิจการที่รัฐถือหุ้นใหญ่ หรือให้บุคคลดังกล่าวพ้นจากการปฏิบัติหน้าที่ หรือพ้นจากตำแหน่ง หรือให้ผู้อื่นมาปฏิบัติหน้าที่แทน เว้นแต่จะได้รับความเห็นชอบจากคณะกรรมการการเลือกตั้งก่อน
                                                          (3.2) การใช้อำนาจตามข้อ (3.1) จะต้องกระทำเท่าที่จำเป็นและต้องเป็นไปเพื่อรักษาประโยชน์ของรัฐรักษาความปลอดภัยของประเทศ ความปลอดภัยสาธารณะ ความมั่นคงในทางเศรษฐกิจของประเทศ หรือป้องปัดภัยพิบัติสาธารณะและต้องได้รับความเห็นชอบจากคณะกรรมการการเลือกตั้งก่อน
                                                          การใช้อำนาจดังกล่าวให้หมายความรวมถึงกรณีที่มีกฎหมาย กฎ หรือระเบียบกำหนดเป็นเงื่อนไขให้การแต่งตั้งหรือโยกย้ายข้าราชการซึ่งมีตำแหน่งหรือเงินเดือนประจำ หรือพนักงานของหน่วยงานของรัฐ รัฐวิสาหกิจ หรือกิจการที่รัฐถือหุ้นใหญ่ หรือให้บุคคลดังกล่าวพ้นจากการปฏิบัติหน้าที่ หรือพันจากตำแหน่ง หรือให้ผู้อื่นมาปฏิบัติหน้าที่แทน นั้น มีผลต่อเมื่อคณะรัฐมนตรีได้รับทราบ อนุญาต อนุมัติ เห็นชอบ หรือการดำเนินการอื่นที่มีผลลักษณะเดียวกัน
                                                          (3.3) เมื่อมีกรณีที่ต้องขอรับความเห็นชอบจากคณะกรรมการการเลือกตั้งดังกล่าว ให้หน่วยงานที่เกี่ยวข้องดำเนินการ ดังต่อไปนี้
                                                                   (ก) จัดทำบัญชีรายชื่อบุคคลที่ได้รับการแต่งตั้ง โยกย้าย การให้พ้นจากการปฏิบัติหน้าที่หรือพ้นจากตำแหน่ง หรือให้ผู้อื่นมาปฏิบัติหน้าที่แทน
                                                                   (ข) ประวัติย่อของบุคคลดังกล่าว
                                                                   (ค) จัดทำสรุปสาระสำคัญต่าง ๆ ที่เกี่ยวข้องซึ่งรวมถึงกระบวนการ เหตุผลในการพิจารณา รวมทั้งเหตุผลและความจำเป็นที่ต้องใช้อำนาจในระหว่างเวลาดังกล่าว
                                                                   ในกรณีที่กฎหมายบัญญัติให้การแต่งตั้งโยกย้าย การให้พ้นจากการปฏิบัติหน้าที่หรือพ้นจากตำแหน่ง หรือให้ผู้อื่นมาปฏิบัติหน้าที่แทนเป็นอำนาจของคณะรัฐมนตรี ให้สำนักเลขาธิการคณะรัฐมนตรีเป็นผู้ดำเนินการรวบรวมข้อมูลดังกล่าว และต้องได้รับความเห็นชอบจากคณะกรรมการการเลือกตั้งก่อน
                                                          (3.4) ให้สำนักเลขาธิการคณะรัฐมนตรี หน่วยงานต้นสังกัด หรือหน่วยงานที่เกี่ยวข้อง ให้ความร่วมมือในการส่งผู้แทนไปชี้แจงหรือส่งข้อมูลเอกสารหรือหลักฐานที่เกี่ยวข้องเพิ่มเติมเพื่อประกอบการพิจารณา ตามที่คณะกรรมการการเลือกตั้งร้องขอ
                                                          (3.5) เพื่อประโยชน์ในการปฏิบัติตามแนวปฏิบัตินี้   คำว่า “กิจการที่รัฐถือหุ้นใหญ่”16 ให้พิจารณาโดยคำนึงถึงกฎหมายประกอบรัฐธรรมนูญว่าด้วยพรรคการเมืองและระเบียบคณะกรรมการการเลือกตั้งว่าด้วยการใช้ทรัพยากรของรัฐหรือบุคลากรของรัฐเพื่อกระทำการใดซึ่งจะมีผลต่อการเลือกตั้ง พ.ศ. 2563 ด้วย
[หมายเหตุ ข้อ (3.2) - (3.5) เป็นไปตามแนวปฏิบัติและขั้นตอนดำเนินการตามมาตรา 169 (2) ของรัฐธรรมนูญแห่งราชอาณาจักรไทย ของสำนักงานคณะกรรมการการเลือกตั้ง]
                                      (4) การอนุมัติให้ใช้จ่ายงบประมาณสำรองจ่ายเพื่อกรณีฉุกเฉินหรือจำเป็น (มาตรา 169 (3) ของรัฐธรรมนูญแห่งราชอาณาจักรไทย)
                                                (4.1) ไม่กระทำการอันมีผลเป็นการอนุมัติให้ใช้จ่ายงบประมาณสำรองจ่ายเพื่อกรณีฉุกเฉินหรือจำเป็น เว้นแต่จะได้รับความเห็นชอบจากคณะกรรมการการเลือกตั้งก่อน
                                                (4.2) การกระทำตามข้อ (4.1) จะต้องกระทำเท่าที่จำเป็น และต้องเป็นไปเพื่อรักษาประโยชน์ของรัฐ รักษาความปลอดภัยของประเทศ ความปลอดภัยสาธารณะ ความมั่นคงในทางเศรษฐกิจของประเทศ หรือป้องปัดภัยพิบัติสาธารณะ หรือเพื่อมิให้เกิดความเสียหายแก่ทางราชการหรือเป็นการบรรเทาภัยพิบัติแก่ประชาชน และต้องได้รับความเห็นชอบจากคณะกรรมการการเลือกตั้งก่อน
                                                การดำเนินการดังกล่าวจะกระทำได้เฉพาะที่เกี่ยวกับการปฏิบัติภารกิจของส่วนราชการ รัฐวิสาหกิจ และหน่วยงานของรัฐ ที่มีความจำเป็นต้องใช้งบประมาณนอกเหนือจากที่ได้รับการจัดสรร หรือที่ได้รับการจัดสรรไปแล้วแต่ไม่เพียงพอและมีความจำเป็นเร่งด่วนต้องขอใช้บประมาณรายจ่ายงบกลางรายการเงินสำรองจ่ายเพื่อฉุกเฉินหรือจำเป็น
                                                (4.3) เมื่อมีกรณีที่ต้องขอความเห็นชอบจากคณะกรรมการการเลือกตั้งดังกล่าว ให้สำนักงบประมาณรวมรวมข้อมูลที่เกี่ยวข้องเหตุผลและความจำเป็นในการขอใช้จ่ายงบประมาณรายจ่ายงบกลาง รายการเงินสำรองจ่ายเพื่อกรณีฉุกเฉินหรือจำเป็นของส่วนราชการหน่วยงานของรัฐ หรือรัฐวิสาหกิจ ที่มีความจำเป็นต้องใช้งบประมาณรายจ่ายดังกล่าวเสนอต่อคณะกรรมการการเลือกตั้ง เพื่อพิจารณาให้ความเห็นชอบต่อไป
                                                (4.4) ให้สำนักเลขาธิการคณะรัฐมนตรี สำนักงบประมาณ หน่วยงานต้นสังกัด หรือหน่วยงานที่เกี่ยวข้อง ให้ความร่วมมือในการส่งผู้แทนไปชี้แจง หรือส่งข้อมูลเอกสารหรือหลักฐานที่เกี่ยวข้องเพิ่มเติมเพื่อประกอบการพิจารณาตามที่คณะกรรมการการเลือกตั้งร้องขอ
[หมายเหตุ ข้อ (4.2) - (4.4) เป็นไปตามแนวปฏิบัติและขั้นตอนดำเนินการตามมาตรา 169 (3) ของรัฐธรรมนูญแห่งราชอาณาจักรไทย ของสำนักงานคณะกรรมการการเลือกตั้ง]
                                      (5) การใช้ทรัพยากรหรือบุคลากรของรัฐ (มาตรา 169 (4) ของรัฐธรรมนูญแห่งราชอาณาจักรไทย)
                                                (5.1) ไม่ใช้ทรัพยากรของรัฐหรือบุคลากรของรัฐเพื่อกระทำการใดอันอาจมีผลต่อการเลือกตั้ง และไม่กระทำการอันเป็นการผ่าฝืนข้อห้ามตามระเบียบที่คณะกรรมการการเลือกตั้งกำหนด (ระเบียบคณะกรรมการการเลือกตั้งว่าด้วยการใช้ทรัพยากรของรัฐหรือบุคลากรของรัฐเพื่อกระทำการใดซึ่งจะมีผลต่อการเลือกตั้ง พ.ศ. 2563) ดังนั้น ถ้าเป็นการดำเนินการในการปฏิบัติราชการปกติ ซึ่งไม่มีผลต่อการเลือกตั้งก็ยังคงดำเนินการได้
                                                (5.2) ระเบียบคณะกรรมการการเลือกตั้งว่าด้วยการใช้ทรัพยากรของรัฐหรือบุคลากรของรัฐเพื่อกระทำการใดซึ่งจะมีผลต่อการเลือกตั้ง พ.ศ. 2563 ได้กำหนดให้คณะรัฐมนตรีต้องไม่ใช้ทรัพยากรของรัฐหรือบุคลากรของรัฐเพื่อกระทำการใดซึ่งจะมีผลต่อการเลือกตั้งด้วยวิธีการ ดังต่อไปนี้
                                                          (ก) ใช้ทรัพยากรของรัฐ หรือบุคลากรของรัฐ โดยการกำหนดนโยบาย โครงการ แผนงาน โดยให้มีผลบังคับใช้ในทันที และมีลักษณะเป็นการสร้างโอกาสให้เกิดความไม่ทัดเทียมกันในการเลือกตั้ง
                                                          (ข) จัดให้มีการประชุมคณะรัฐมนตรีนอกสถานที่นอกเหนือจากการประชุมตามปกติ และมีการใช้ทรัพยากรของรัฐหรือบุคลากรของรัฐเพื่อเป็นการสร้างโอกาสให้เกิดความไม่ทัดเทียมกันในการเลือกตั้ง
                                                          (ค) กำหนด สั่งการหรือมอบหมายให้มีการประชุม อบรม หรือสัมมนาบุคคลากรของรัฐหรือเอกชน โดยใช้เงินงบประมาณของหน่วยงานของรัฐหรือเงินของกิจการที่รัฐถือหุ้นใหญ่ โดยอาจให้มีการแจกจ่ายทรัพย์สินหรือประโยชน์อื่นใดเว้นแต่เป็นการประชุมตามระยะเวลาที่กฎหมายกำหนด หรือมีเหตุจำเป็นเร่งด่วนเพื่อรักษาผลประโยชน์ของรัฐหรือประชาชน แต่ต้องมิใช่เป็นการสร้างโอกาสให้เกิดความไม่ทัดเทียมกันในการเลือกตั้ง
                                                          (ง) กำหนด สั่งการหรือมอบหมายให้มีการอนุมัติ โอนหรือเปลี่ยนแปลงรายการงบประมาณรายจ่ายของหน่วยงานของรัฐหรือกิจการที่รัฐถือหุ้นใหญ่ หรือให้หน่วยงานของรัฐหรือกิจการที่รัฐถือหุ้นใหญ่ทำการแจกจ่ายทรัพย์สินหรือประโยชน์อื่นใดให้แก่ประชาชน เว้นแต่มีเหตุจำเป็นเร่งด่วนเพื่อรักษาผลประโยชน์ของรัฐหรือประชาชน แต่ต้องมิใช่เป็นการสร้างโอกาสให้เกิดความไม่ทัดเทียมกันในการเลือกตั้ง
                                                          (จ) กำหนด สั่งการหรือมอบหมายให้มีการแจกจ่ายหรือจัดสรรทรัพยากรของรัฐให้แก่บุคคลหนึ่งบุคคลใด โดยไม่มีเหตุอันสมควร เว้นแต่เป็นกรณีต้องดำเนินการตามที่กฎหมายกำหนด หรือมีเหตุจำเป็นเร่งด่วนเพื่อรักษาผลประโยชน์ของรัฐหรือประชาชน แต่ต้องมิใช่เป็นการสร้างโอกาสให้เกิดความไม่ทัดเทียมกันในการเลือกตั้ง
                                                          (ฉ) ใช้พัสดุหรือเบิกค่าใช้จ่ายในการเดินทางจากหน่วยงานของรัฐ หรือกิจการที่รัฐถือหุ้นใหญ่ หรือใช้บุคลากรของรัฐปฏิบัติงานเพื่อสร้างโอกาสให้เกิดความไม่ทัดเทียมกันในการเลือกตั้ง
                                                          (ช) ใช้ทรัพยากรของรัฐ เช่น คลื่นความถี่ หรือเครื่องมือ อุปกรณ์ที่ใช้ในการส่งวิทยุกระจายเสียง วิทยุโทรทัศน์ และโทรคมนาคม หรือใช้งบประมาณด้านการประชาสัมพันธ์ของหน่วยงานของรัฐ หรือกิจการที่รัฐถือหุ้นใหญ่เพื่อประโยชน์ในการเผยแพร่ประชาสัมพันธ์ที่จะเป็นการสร้างโอกาสให้เกิดความไม่ทัดเทียมกันในการเลือกตั้ง
                                                          ทั้งนี้ ในกรณีใดที่ไม่ได้กำหนดไว้หรือมีเหตุจำเป็น คณะกรรมการการเลือกตั้งอาจกำหนดยกเว้นหรือผ่อนผันการปฏิบัติตามความในระเบียบดังกล่าวได้
                                      (6) การปฏิบัติตามกฎหมายประกอบรัฐธรรมนูญ
                                                (6.1) พระราชบัญญัติประกอบรัฐธรรมนูญว่าด้วยพรรคการเมือง พ.ศ. 2560
                                                          (ก) มาตรา 73 บัญญัติห้ามมิให้ข้าราชการการเมืองใช้สถานะหรือตำแหน่งหน้าที่เรี่ยไรหรือชักชวนให้มีการบริจาคให้พรรคการเมืองหรือผู้สัมครรับเลือกตั้งเป็นสมาชิกสภาผู้แทนราษฎร แต่ไม่รวมถึงการที่ข้าราชการการเมืองผู้นั้นเข้าร่วมกิจกรรมระดมทุนของพรรคการเมือง โดยมิได้กระทำหรือมีส่วนกระทำการอันเป็นการต้องห้ามนั้น
                                                          (ข) มาตรา 76 บัญญัติห้ามมิให้หน่วยงานของรัฐ รัฐวิสาหกิจ หน่วยงานอื่นใดของรัฐหรือกิจการที่รัฐถือหุ้นใหญ่ บริจาคเงิน ทรัพย์สินหรือประโยชน์อื่นใดให้แก่พรรคการเมืองหรือเข้าร่วมกิจกรรมระดมทุนของพรรคการเมือง
                                                (6.2) พระราชบัญญัติประกอบรัฐธรรมนูญว่าด้วยการเลือกตั้งสมาชิกสภาผู้แทนราษฎร พ.ศ. 2561
                                                          มาตรา 73 บัญญัติห้ามมิให้ผู้สมัครรับเลือกตั้งสมาชิกสภาผู้แทนราษฎรหรือผู้ใดกระทำการอย่างหนึ่งอย่างใดเพื่อจูงใจให้ผู้มีสิทธิเลือกตั้งลงคะแนนให้แก่ตนเองหรือผู้สมัครอื่น ให้งดเว้นการลงคะแนนให้แก่ผู้สมัคร หรือการชักชวนให้ไปลงคะแนนไม่เลือกผู้ใดเป็นสมาชิกสภาผู้แทนราษฎร ด้วยวิธีการดังต่อไปนี้
                                                          (ก) จัดทำ ให้ เสนอให้ สัญญาว่าจะให้หรือจัดเตรียมเพื่อจะให้ ทรัพย์สิน หรือผลประโยชน์อื่นใดอันอาจคำนวณเป็นเงินได้แก่ผู้ใด
                                                          (ข) ให้ เสนอให้ หรือสัญญาว่าจะให้เงิน ทรัพย์สิน หรือประโยชน์อื่นใดไม่ว่าจะโดยตรงหรือโดยอ้อมแก่ชุมชน สมาคม มูลนิธิ วัด สถานศึกษา สถานสงเคราะห์ หรือสถาบันอื่นใด
                                                          (ค) ทำการโฆษณาหาเสียงด้วยการจัดให้มีมหรสพหรือการรื่นเริงต่าง ๆ
                                                          (ง) เลี้ยงหรือรับจะจัดเลี้ยงผู้ใด
                                                          (จ) หลอกลวง บังคับ ขู่เข็ญ ใช้อิทธิพล คุกคาม ใส่ร้ายด้วยความเท็จ หรือจูงใจให้เข้าใจผิดในคะแนนนิยมของผู้สมัครหรือพรรคการเมือง
                                      (7) การออกกฎหมาย17
                                                                          (7.1) การเสนอร่างกฎหมายใหม่โดยเฉพาะร่างพระราชบัญญัติซึ่งเป็นเรื่องในทางนโยบาย ไม่สมควรดำเนินการเสนอในระหว่างยุบสภา ส่วนร่างอนุบัญญัติ เช่น พระราชกฤษฎีกา ร่างกฎกระทรวง ร่างระเบียบ เป็นตัน ซึ่งเป็นการกำหนดรายละเอียดการปฏิบัติให้เป็นไปตามที่กฎหมายแม่บทให้อำนาจไว้ ย่อมดำเนินการได้ตามปกติ
                                                (7.2) ร่างกฎหมายและร่างอนุบัญญัติที่คณะรัฐมนตรีเคยมีมติอนุมัติหลักการและส่งให้ สคก. หรือคณะกรรมการตรวจสอบร่างกฎหมายและร่างอนุบัญญัติที่เสนอคณะรัฐมนตรี (คกอ.) ตรวจพิจารณา
                                                          (ก) ถ้าเป็นร่างพระราชบัญญัติ เมื่อ สคก.ตรวจพิจารณาแล้ว จะดำเนินการต่อไปไม่ได้ เพราะยังไม่มีสภาผู้แทนราษฎร จึงต้องรอให้คณะรัฐมนตรีชุดใหม่เป็นผู้พิจารณาเสนอต่อสภาผู้แทนราษฎร
                                                          (ข) ถ้าเป็นร่างอนุบัญญัติซึ่งอยู่ในอำนาจหน้าที่ของคณะรัฐมนตรีหรือรัฐมนตรีที่จะดำเนินการเพื่อประกาศใช้บังคับเป็นกฎหมายต่อไปนั้นเนื่องจากเป็นเรื่องที่คณะรัฐมนตรีได้เคยมีมติอนุมัติหลักการไว้ก่อนที่จะมีการยุบสภา ดังนั้น เมื่อ สคก. หรือ คกอ. ตรวจพิจารณาเสร็จแล้ว หน่วยงานที่เกี่ยวข้องสามารถดำเนินการตามอำนาจหน้าที่ไปตามขั้นตอน เพื่อให้ร่างอนุบัญญัติดังกล่าวประกาศใช้บังคับต่อไปได้
                                      (8) การแต่งตั้งคณะกรรมการ
                                          การสรรหาและแต่งตั้งคณะกรรมการตามกฎหมายเป็นการดำเนินการเพื่อให้มีคณะกรรมการตามกฎหมายอันจำเป็นต่อการดำเนินการเพื่อให้เป็นไปตามบทบัญญัติแห่งกฎหมาย สามารถดำเนินการสรรหาและแต่งตั้งคณะกรรมการตามกฎหมายได้ตามหลักเกณฑ์ วิธีการ เงื่อนไข หรือกระบวนการที่กฎหมายบัญญัติและเมื่อได้แต่งตั้งแล้ว คณะกรรมการตามกฎหมายดังกล่าวสามารถปฏิบัติการตามอำนาจหน้าที่ตามบทบัญญัติแห่งกฎหมายแต่ละฉบับอันเป็นงานประจำตามปกติได้18
                                      (9) การปฏิบัติเรื่องอื่น ๆ ตามมติคณะรัฐมนตรี
                                                (9.1) กรณีการประชุมสัมมนา การประชุมเชิงปฏิบัติการ การประชุมทางวิชาการ หากเป็นการนัดหมายล่วงหน้าก่อนพระราชกฤษฎีกายุบสภาผู้แทนราษฎรมีผลใช้บังคับ และเป็นการปฏิบัติตามปกติดังเช่นที่เคยปฏิบัติ รัฐมนตรีสามารถเข้าร่วมประชุมดังกล่าวได้ ทั้งนี้ ต้องไม่เป็นการหาเสียงเลือกตั้ง
                                                (9.2) รัฐมนตรีซึ่งลงสมัครรับเลือกตั้งสมาชิกสภาผู้แทนราษฎรห้ามใช้เวลาราชการในการหาเสียงเลือกตั้ง หากประสงค์จะใช้เวลาหาเสียงเลือกตั้งให้ลากิจต่อนายกรัฐมนตรี20 และกรณีที่นายกรัฐมนตรีมีความประสงค์จะลากิจ ให้สำนักเลขาธิการนายกรัฐมนตรีแจ้งสำนักเลขาธิการคณะรัฐมนตรีเพื่อดำเนินการ ทั้งนี้ เพื่อปฏิบัติให้เป็นไปตามระเบียบสำนักนายกรัฐมนตรีว่าด้วยการลาของข้าราชการ พ.ศ. 2555 หมวด 3 การลาของข้าราชการการเมือง
                                                (9.3) การให้สัมภาษณ์สื่อมวลชนของรัฐมนตรีควรใช้ความระมัดระวังเป็นพิเศษ โดยเฉพาะกรณีการได้รับเชิญไปสัมภาษณ์ออกโทรทัศน์ในฐานะของตำแหน่งรัฐมนตรี จะให้สัมภาษณ์ได้เฉพาะหน้าที่รัฐมนตรีเท่านั้น แต่บางครั้งสื่อมวลชนอาจมีคำถามในฐานะสมาชิกพรรคการเมืองที่จะทำให้คำสัมภาษณ์ของรัฐมนตรีเป็นการให้คุณต่อพรรคการเมืองของตน ซึ่งอาจถือได้ว่าเป็นการใช้อำนาจหน้าที่ในตำแหน่งรัฐมนตรีกับสื่อของรัฐโดยมิชอบได้ แต่หากเป็นการเชิญผู้แทนพรรคการเมืองหลาย ๆ พรรคไปสัมภาษณ์ในลักษณะเท่าเทียมกัน ก็เป็นความรับผิดของสื่อมวลชนนั้น ๆ ไป21
                                                (9.4) ให้รัฐมนตรีทุกท่านระมัดระวังในการดำเนินเรื่องดังต่อไปนี้ระหว่างที่พระราชกฤษฎีกายุบสภาผู้แทนราษฎรมีผลใช้บังคับ22
                                                          (ก) การโฆษณาประชาสัมพันธ์ของหน่วยงานต่าง ๆ ที่มีรูปภาพของรัฐมนตรีปรากฏอยู่ ไม่ว่าจะเป็นป้ายโฆษณา หรือการโฆษณาประชาสัมพันธ์ทางวิทยุและโทรทัศน์ ควรจะปลดป้ายหรือยกเลิกการโฆษณาประชาสัมพันธ์ดังกล่าวทั้งหมด เว้นแต่การโฆษณาประชาสัมพันธ์ที่ใช้เงินของพรรคการเมืองที่ตนสังกัด
                                                          (ข) การใช้รถประจำตำแหน่งและเจ้าหน้าที่ของทางราชการที่มิได้ใช้ในการปฏิบัติภารกิจและหน้าที่ในฐานะรัฐมนตรี
                                                          (ค) การให้สัมภาษณ์รายการวิทยุและโทรทัศน์ และการรับเชิญไปบรรยายตามสถานที่ต่าง ๆ ในรายการที่ทางหน่วยงานราชการซื้อเวลาไว้หรือจัดขึ้น ยกเว้นรายการที่สถานีวิทยุหรือโทรทัศน์ที่มิใช่กิจการของรัฐจัดขึ้นเอง
                                      (10) การยื่นบัญชีแสดงรายการทรัพย์สินและหนี้สิน
                                                ประกาศคณะกรรมการป้องกันและปราบปรามการทุจริตแห่งชาติ เรื่อง หลักเกณฑ์และวิธีการยื่นบัญชีทรัพย์สินและหนี้สินของเจ้าพนักงานของรัฐต่อคณะกรรมการ ป.ป.ช. พ.ศ. 2561 ได้กำหนดให้ในกรณีคณะรัฐมนตรีพ้นจากตำแหน่งทั้งคณะให้ถือวันที่คณะรัฐมนตรีคณะใหม่ถวายสัตย์ปฏิญาณต่อพระมหากษัตริย์ เป็นวันพ้นจากตำแหน่ง ดังนั้น คณะรัฐมนตรีชุดปัจจุบันจะยื่นบัญชีแสดงรายการทรัพย์สินและหนี้สินต่อคณะกรรมการ ป.ป.ช. ดังนี้
                                                (10.1) กรณีรัฐมนตรีมีสถานะเป็นสมาชิกสภาผู้แทนราษฎรด้วย ต้องยื่นบัญชีแสดงรายการทรัพย์สินและหนี้สินภายใน 60 วันนับแต่วันถัดจากวันพ้นจากตำแหน่งสมาชิกสภาผู้แทนราษฎร (วันที่ยุบสภาผู้แทนราษฎร) และต้องยื่นบัญชีแสดงรายการทรัพย์สินและหนี้สินอีกครั้งภายใน 60 วันนับแต่วันถัดจากวันพ้นจากตำแหน่งรัฐมนตรี (วันที่คณะรัฐมนตรีชุดใหม่ถวายสัตย์ปฏิญาณ)
                                                (10.2) กรณีรัฐมนตรีไม่มีสถานะเป็นสมาชิกสภาผู้แทนราษฎร ต้องยื่นบัญชีแสดงรายการทรัพย์สินและหนี้สินภายใน 60 วันนับแต่วันถัดจากวันพ้นจากตำแหน่งรัฐมนตรี (วันที่คณะรัฐมนตรีชุดใหม่ถวายสัตย์ปฏิญาณ)
                                      (11) การผลัดเวรเฝ้าฯ ให้ปฏิบัติตามที่สำนักเลขาธิการคณะรัฐมนตรีจัดไว้ตามปกติ
                             1.3 สถานะข้าราชการการเมืองอื่น
                                      คณะกรรมการกฤษฎีกาเคยมีคำวินิจฉัย (เรื่องเสร็จที่ 511/2533) ไว้ว่าสถานะข้าราชการการเมืองอื่น เช่น เลขาธิการนายกรัฐมนตรี โฆษกประจำสำนักนายกรัฐมนตรี  เลขานุการรัฐมนตรี ประจำสำนักเลขาธิการนายกรัฐมนตรี ฯลฯ ยังคงอยู่ในตำแหน่งเพื่อปฏิบัติหน้าที่ต่อไป และพ้นจากตำแหน่งพร้อมกับการสิ้นสุดการอยู่ในตำแหน่งของนายกรัฐมนตรีหรือรัฐมนตรีผู้แต่งตั้ง แต่ต้องไม่เกินกว่าที่คณะรัฐมนตรีชุดใหม่จะเข้ารับหน้าที่
                   2. ให้ทุกส่วนราชการ รัฐวิสาหกิจ และองค์กรปกครองส่วนท้องถิ่นกำชับข้าราชการ พนักงาน เจ้าหน้าที่และลูกจ้างในสังกัดของราชการส่วนกลาง ราชการส่วนภูมิภาค และราชการส่วนท้องถิ่น รัฐวิสาหกิจ องค์การมหาชน และหน่วยงานอื่น ๆ ของรัฐถือปฏิบัติตามมติคณะรัฐมนตรีเมื่อวันที่ 5 กุมภาพันธ์ 2562 [เรื่อง แนวทางปฏิบัติในการเลือกตั้งสมาชิกสภาผู้แทนราษฎรเป็นการเลือกตั้งทั่วไป (แจ้งตามหนังสือสำนักเลขาธิการคณะรัฐมนตรี ด่วนที่สุด ที่ นร 0503/ว61 ลงวันที่ 7 กุมภาพันธ์ 2562)] โดยเคร่งครัด โดยเฉพาะการให้ความร่วมมือ ช่วยเหลือและสนับสนุนการดำเนินการเลือกตั้งสมาชิกสภาผู้แทนราษฎร เมื่อได้รับการร้องขอจากคณะกรรมการ  การเลือกตั้ง ผู้อำนวยการการเลือกตั้งประจำจังหวัด หรือคณะกรรมการการเลือกตั้งประจำเขตเลือกตั้ง รวมทั้งการวางตัวเป็นกลางทางการเมืองของข้าราชการ พนักงาน เจ้าหน้าที่และลูกจ้างทุกประเภทและทุกระดับดังกล่าวด้วย
 
_____________________
1มาตรา 101 (1) ของรัฐธรรมนูญแห่งราชอาณาจักรไทย บัญญัติให้สมาชิกภาพของสมาชิกสภาผู้แทนราษฎรสิ้นสุดลง เมื่อถึงคราวออกตามอายุของสภาผู้แทนราษฎร หรือมีการยุบสภาผู้แทนราษฎร
2ข้อ 9 (2) ประก้อบข้อ 11 (2) แห่งประกาศคณะกรรมการป้องกันและปราบปรามการทุจริตแห่งชาติ เรื่อง หลักเกณฑ์และวิธีการยื่นบัญชีทรัพย์สินและหนี้สินของเจ้าพนักงานของรัฐต่อคณะกรรมการ ป.ป.ช. พ.ศ. 2561 กำหนดให้สมาชิกสภาผู้แทนราษฎรต้องยื่นบัญชีทรัพย์สินและหนี้สินภายใน 60 วันนับแต่วันถัดจากวันพ้นจากตำแหน่งสมาชิกสภาผู้แทนราษฎร (วันที่ยุบสภาผู้แทนราษฎร)
3มาตรา 103 วรรคสาม ของรัฐธรรมนูญแห่งราชอาณาจักรไทย
4ข้อ 155 (4) แห่งข้อบังคับการประชุมสภาผู้แทนราษฎร พ.ศ. 2562 กำหนดให้กระทู้ถามตกไปเมื่อสภาสิ้นอายุ หรือสภาถูกยุบ
5ข้อ 108 แห่งข้อบังคับการประชุมสภาผู้แทนราษฎร พ.ศ. 2562 กำหนดให้กรรมาธิการพ้นจากตำแหน่งเมื่อสภาสิ้นอายุ หรือสภาถูกยุบ
6แนวทางตามข้อ 1.1.6 เป็นไปตามมติคณะรัฐมนตรีเมื่อวันที่ 10 ธันวาคม 2556 (เรื่อง แนวทางปฏิบัติอันเนื่องมาจากการยุบสภาผู้แทนราษฎร)
7มาตรา 147 วรรคหนึ่ง ของรัฐธรรมนูญแห่งราชอาณาจักรไทย
8มาตรา 147 วรรคสอง ของรัฐธรรมนูญแห่งราชอาณาจักรไทย
9มาตรา 269 (4) ของรัฐธรรมนูญแห่งราชอาณาจักรไทย บัญญัติให้ในวาระเริ่มแรก ให้วุฒิสภาประกอบด้วยสมาชิกจำนวน 250 คน  ซึ่งพระมหากษัตริย์ทรงแต่งตั้งตามที่คณะรักษาความสงบแห่งชาติถวายคำแนะนำ โดยอายุของวุฒิสภาตามมาตรานี้มีกำหนด 5 ปีนับแต่วันที่มีพระบรมราชโองการแต่งตั้ง [วุฒิสภาชุดปัจจุบันได้มีพระบรมราชโองการแต่งตั้งเมื่อวันที่ 11พฤษภาคม 2562 (ครบวาระวันที่ 10 พฤษภาคม 2567)]
10มาตรา 126 ของรัฐธรรมนูญแห่งราชอาณาจักรไทย
11ข้อ 101 ประกอบข้อ 78 แห่งข้อบังคับการประชุมวุฒิสภา พ.ศ. 2562 (คณะกรรมาธิการมีอำนาจหน้าที่ศึกษาเรื่องใดๆ ที่เกี่ยวข้องที่อยู่ในหน้าที่และอำนาจของคณะกรรมาธิการตามที่กำหนดในข้อบังคับการประชุมวุฒิสภา พ.ศ. 2562 กำหนด เช่น คณะกรรมาธิการการเกษตรและสหกรณ์ มีหน้าที่และอำนาจศึกษาเรื่องใด ๆ ที่เกี่ยวกับการส่งเสริม สนับสนุน แก้ไขปัญหาและพัฒนาเกษตรกรรมการใช้ประโยชน์ที่ดิน น้ำและปัจจัยการผลิตทางการเกษตร เป็นต้น)
12แนวทางตามข้อ 1.2.1 (2) เป็นไปตามมติคณะรัฐมนตรีเมื่อวันที่ 10 ธันวาคม 2556 (เรื่อง แนวทางปฏิบัติอันเนื่องมาจากการยุบสภาผู้แทนราษฎร)
13ความเห็นคณะกรรมการกฤษฎีกา (กรรมการร่างกฎหมาย คณะที่ 6) เรื่อง การพ้นจากตำแหน่งของข้าราชการการเมือง (กรณีที่คณะรัฐมนตรีทั้งคณะต้องพ้นจากตำแหน่งเนื่องจากนายกรัฐมนตรีลาออกจากตำแหน่ง) (เรื่องเสร็จที่ 511/2533)
14แนวทางตามข้อ 1.2.1 (4) เป็นไปตามมติคณะรัฐมนตรีเมื่อวันที่ 10 ธันวาคม 2556 (เรื่อง แนวทางปฏิบัติอันเนื่องมาจากการยุบสภาผู้แทนราษฎร)
15แนวทางตามข้อ 1.2.2 (1) เป็นไปตามมติคณะรัฐมนตรีเมื่อวันที่ 10 ธันวาคม 2556 (เรื่อง แนวทางปฏิบัติอันเนื่องมาจากการยุบสภาผู้แทนราษฎร)
16ระเบียบคณะกรรมการการเลือกตั้งว่าด้วยการใช้ทรัพยากรของรัฐหรือบุคลากรของรัฐเพื่อกระทำการใดซึ่งจะมีผลต่อการเลือกตั้ง พ.ศ. 2563 กำหนดนิยามคำว่า “กิจการที่รัฐถือหุ้นใหญ่” หมายความว่า กิจการที่รัฐเป็นหุ้นส่วนหรือถือหุ้นอยู่เป็นจำนวนมากที่สุดในบรรดาผู้เป็นหุ้นส่วนหรือถือหุ้นแต่ละคนทุกคน และจำนวนหุ้นส่วนหรือหุ้นมีจำนวนไม้น้อยกว่าหนึ่งในสามของหุ้นส่วนหรือหุ้นทั้งหมดของนิติบุคคลนั้น
17 แนวทางตามข้อ 1.2.2 (7) เป็นไปตามมติคณะรัฐมนตรีเมื่อวันที่ 10 ธันวาคม 2556 (เรื่อง แนวทางปฏิบัติอันเนื่องมาจากการยุบสภาผู้แทนราษฎร) ประกอบมติคณะรัฐมนตรีเมื่อวันที่ 10 พฤษภาคม 2554 (เรื่อง แนวทางปฏิบัติอันเนื่องมาจากการยุบสภาผู้แทนราษฎร)
18 แนวทางตามข้อ 1.2.2 (8) เป็นไปตามมติคณะรัฐมนตรีเมื่อวันที่ 1 เมษายน 2557 (เรื่อง การเสนอเรื่องเกี่ยวกับการแต่งตั้งกรรมการในช่วงการยุบสภาผู้แทนราษฎร)
19 แนวทางตามข้อ 1.2.2 (9.1) เป็นไปตามมติคณะรัฐมนตรีเมื่อวันที่ 18 พฤษภาคม 2554 (เรื่อง หารือการปฏิบัติหน้าที่ของนายกรัฐมนตรีและรัฐมนตรีในระหว่างที่มีการยุบสภาผู้แทนราษฎร)
20 แนวทางตามข้อ 1.2.2 (9.2) เป็นไปตามมติคณะรัฐมนตรีเมื่อวันที่ 18 พฤษภาคม 2554 (เรื่อง หารือการปฏิบัติหน้าที่ของนายกรัฐมนตรีและรัฐมนตรีในระหว่างที่มีการยุบสภาผู้แทนราษฎร)
21 แนวทางตามข้อ 1.2.2 (9.3) เป็นไปตามมติคณะรัฐมนตรีเมื่อวันที่ 10 ธันวาคม 2556 (เรื่อง แนวทางปฏิบัติอันเนื่องมาจากการยุบสภาผู้แทนราษฎร)
22 แนวทางตามข้อ 1.2.2 (9.4) เป็นไปตามมติคณะรัฐมนตรีเมื่อวันที่ 26 เมษายน 2554 (เรื่อง แนวทางการดำเนินงานของคณะรัฐมนตรีภายหลังจากพระราชกฤษฎีกายุบสภาผู้แทนราษฎรมีผลใช้บังคับ)
 



เศรษฐกิจ-สังคม



3. เรื่อง สรุปมติการประชุมคณะกรรมการพืชน้ำมันและน้ำมันพืช ครั้งที่ 1/2566
                   คณะรัฐมนตรีรับทราบตามที่คณะกรรมการพืชน้ำมันและน้ำมันพืชเสนอสรุปมติการประชุมคณะกรรมการพืชน้ำมันและน้ำมันพืช ครั้งที่ 1/2566 เมื่อวันที่ 23 กุมภาพันธ์ 2566 โดยมีปลัดกระทรวงพาณิชย์ (นายกีรติ รัชโน) ทำหน้าที่ประธาน สรุปสาระสำคัญได้ ดังนี้
                   1. เห็นชอบหลักเกณฑ์ วิธีการ และเงื่อนไขในการออกหนังสือรับรองแสดงการได้รับสิทธิชำระภาษีในโควตาตามพันธกรณีตามความตกลงว่าด้วยการเกษตรภายใต้องค์การค้าโลก (World Trade Organization: WTO) สำหรับสินค้ามะพร้าวและมะพร้าวฝอย เนื้อมะพร้าวแห้ง และน้ำมะพร้าวและแฟรกชันของน้ำมันมะพร้าว (น้ำมันมะพร้าวฯ) สำหรับปี 2566-2568 
                   2. การบริหารปริมาณการนำเข้ามะพร้าวผล พิกัดอัตราศุลกากร 0801.12.00 พิกัดฯ 0801.19.10 และพิกัดฯ 0801.19.90 ตามกรอบความตกลงเขตการค้าเสรีอาเซียน (ASEAN Free Trade Area: AFTA) ปี 2566 ในช่วงแรก (เดือนมกราคม-กุมภาพันธ์ 2566) โดยผู้ประกอบการ/ผู้นำเข้าจะชะลอการนำเข้ามะพร้าวผลพิกัดฯ ดังกล่าวในช่วงแรก (เดือนมกราคม-กุมภาพันธ์ 2566) ออกไปก่อน และได้ขอความร่วมมือผู้ประกอบการ/ผู้นำเข้าชะลอการนำเข้ามะพร้าวผลภายใต้กรอบความตกลง WTO กะทิสำเร็จรูปและกะทิแช่แข็งออกไปก่อนด้วย จนกว่าราคามะพร้าวผลภายในประเทศจะกลับสู่ภาวะปกติ
 
4. เรื่อง ความก้าวหน้าของการดำเนินการตามยุทธศาสตร์ชาติ ประจำเดือนมกราคม 2566
                   คณะรัฐมนตรีรับทราบตามที่สำนักงานสภาพัฒนาการเศรษฐกิจและสังคมแห่งชาติ  (สศช.)  ในฐานะสำนักงานเลขานุการของคณะกรรมการยุทธศาสตร์ชาติเสนอ ความก้าวหน้าของการดำเนินการตามยุทธศาสตร์ชาติ ประจำเดือนมกราคม 2566 สรุปสาระสำคัญได้ ดังนี้

ความก้าวหน้ายุทธศาสตร์ชาติ

                             1.1 แผนแม่บทภายใต้ยุทธศาสตร์ชาติ (พ.ศ. 2566-2580) (ฉบับแก้ไขเพิ่มเติม) ประกาศในราชกิจจานุเบกษาแล้วเมื่อวันที่ 6 กุมภาพันธ์ 2566*
                             1.2 การปฏิรูปประเทศ ภายหลังจากที่แผนการปฏิรูปประเทศได้สิ้นสุดเมื่อวันที่                    31 ธันวาคม 2565 หน่วยงานรับผิดชอบหลักและหน่วยงานร่วมดำเนินการต้องนำประเด็นปฏิรูปประเทศมาดำเนินการต่อเนื่องผ่านกลไกของแผนระดับที่ 2 แผนระดับที่ 3 และการดำเนินการต่าง ๆ ของหน่วยงาน เพื่อให้ผลสัมฤทธิ์เกิดความยั่งยืนตามเจตนารมณ์ของรัฐธรรมนูญแห่งราชอาณาจักรไทย
                             1.3 การขับเคลื่อนแผนพัฒนาเศรษฐกิจและสังคมแห่งชาติ ฉบับที่ 13 (พ.ศ. 2566-2570) ดำเนินการผ่านกลไก 3 ระดับ ได้แก่ (1) กลไกเชิงยุทธศาสตร์ โดยคณะกรรมการขับเคลื่อนแผนพัฒนาเศรษฐกิจและสังคมแห่งชาติ ฉบับที่ 13 จำนวน 5 คณะทำหน้าที่กำกับดูแลการขับเคลื่อนกลยุทธ์การพัฒนาประเทศในแต่ละหมุดหมาย (2) กลไกตามภารกิจเป็นการดำเนินงานของหน่วยงานเพื่อสนับสนุนการบรรลุเป้าหมายการพัฒนาประเทศผ่านการบูรณาการงานและงบประมาณ โดยในปีงบประมาณ พ.ศ. 2567 จะให้ความสำคัญกับการจัดสรรงบประมาณเพื่อสนับสนุนการขับเคลื่อนประเด็นการพัฒนาตาม 13 หมุดหมาย และ   (3) กลไกระดับพื้นที่ปัจจุบันได้มีการดำเนินงานของภาคีที่เป็นกลไกในระดับพื้นที่นำร่องระดับตำบลในภาคต่าง ๆ  ประเทศ เพื่อร่วมขับเคลื่อนแผนพัฒนาฯ ฉบับที่ 13 ในหมุดหมายการพัฒนาที่มีความสอดคล้องกับบริบท ความต้องการ สภาพปัญหา ตลอดจนศักยภาพของพื้นที่เพื่อให้เกิดผลเป็นรูปธรรมและนำไปสู่การสังเคราะห์ต้นแบบการสร้างภาคีเครือข่ายการทำงานแบบบูรณาการเพื่อขับเคลื่อนการพัฒนาในระดับพื้นที่ต่อไป
                             1.4 ความก้าวหน้าการขับเคลื่อนเป้าหมายการพัฒนาที่ยั่งยืน (Sustainable Development Goals: SDGs) มีการดำเนินการตามแผนการขับเคลื่อนเป้าหมายการพัฒนาที่ยั่งยืนสำหรับประเทศไทย (Thaland's SDG Roadmap) ได้แก่ (1) การสร้างการตระหนักรู้ (2) การเชื่อมโยง SDGs กับแผน 3 ระดับของประเทศ (3) กลไกการขับเคลื่อนการพัฒนาที่ยั่งยืน  (4) การดำเนินงานเพื่อให้บรรลุ SDGs และการขับเคลื่อนระดับพื้นที่ (5) ภาคีการพัฒนา และ (6) การติดตามและประเมินผล ซึ่งในส่วนยุทธศาสตร์ชาติได้มีการเชื่อมโยงเป้าหมายแผนแม่บทย่อยของแผนแม่บทฯ เข้ากับเป้าหมายย่อยของ SDGs เช่น เป้าหมายย่อยของแผนแม่บทฯ : ประชาชนมีความมั่นคงปลอดภัยในชีวิตและทรัพย์สินเพิ่มขึ้น สัมพันธ์กับเป้าหมายย่อย SDGs : ลดความรุนแรงทุกรูปแบบและอัตราการเสียชีวิตที่เกี่ยวข้องในทุกแห่งให้ลดลงอย่างมีนัยสำคัญ
                   2. การดำเนินการของหน่วยงานของรัฐในการขับเคลื่อนยุทธศาสตร์ชาติ
                             2.1 ความก้าวหน้าการดำเนินงานของศูนย์อำนวยการขจัดความยากจนและการพัฒนาคนทุกช่วงวัยอย่างยั่งยืนตามหลักปรัชญาของเศรษฐกิจพอเพียง (ศจพ.) ในปีงบประมาณ พ.ศ. 2566 มีการกำหนดกลุ่มเป้าหมายเร่งด่วนที่ต้องดำเนินการ 4 กลุ่ม ได้แก่ (1) กลุ่มเป้าหมายเร่งด่วน จำนวน 655,365 คน ซึ่งเป็นกลุ่มคนที่ตกเกณฑ์มิติความขัดสน (2) กลุ่มครัวเรือนเปราะบาง จำนวน 11,023,225 ครัวเรือน 33,384,526 คน ซึ่งเป็นกลุ่มครัวเรือนที่มีบุคคลในภาวะพึ่งพิงที่ต้องได้รับความช่วยเหลือและดูแลจากครอบครัวและ/หรือเป็นครัวเรือนที่มีรายได้น้อย (3) กลุ่มคนที่ต้องสำรวจเพิ่มเติม จำนวน 13,220,965 คน ซึ่งเป็นกลุ่มคนที่ได้รับสิทธิบัตรสวัสดิการแห่งรัฐและได้รับการสำรวจข้อมูลความจำเป็นพื้นฐานแต่ไม่ตกเกณฑ์มิติความขัดสนหรือไม่มีข้อมูลมิติความขัดสน และ (4) กลุ่มคนที่ตกหล่นจากระบบบริหารจัดการข้อมูลการพัฒนาคนแบบชี้เป้า (Thai People Map and Analytics Platform: TPMAP) ซึ่งเป็นกลุ่มคนที่ไม่ได้อยู่ในฐานข้อมูลที่มีการบูรณาการร่วมกับหน่วยงานที่เกี่ยวข้องหรือข้อมูลระดับพื้นที่ โดยจะต้องดำเนินการสำรวจเพิ่มเติมเพื่อนำผู้ที่ตกหล่นเข้าระบบต่อไปซึ่งคณะกรรมการขจัดความยากจนและพัฒนาคนทุกช่วงวัยอย่างยั่งยืนตามหลักปรัชญาของเศรษฐกิจพอเพียง (คจพ.) ได้มีมติเมื่อวันที่ 3 กุมภาพันธ์ 2566 เห็นชอบการดำเนินการและมอบหมายให้ ศจพ. ทุกระดับและทีมปฏิบัติการในพื้นที่ดำเนินการแก้ไขปัญหาและพัฒนาคนกลุ่มเป้าหมายดังกล่าวต่อไป
                             2.2 การขับเคลื่อนยุทธศาสตร์ชาติผ่านแผนระดับที่ 3 ณ เดือนธันวาคม 2565 มีจำนวนทั้งสิ้น 165 แผน มีสถานะของแผนปฏิบัติการด้าน...สรุปได้ ดังนี้ (1) คณะรัฐมนตรีรับทราบแล้วและยังมีผลบังคับใช้อยู่ จำนวน 44 แผน (2) อยู่ระหว่าง สศช. พิจารณา จำนวน 48 แผน (3) ยกเลิกการดำเนินการ/สิ้นสุดการดำเนินการ จำนวน 61 แผน และ (4) ผ่านกระบวนการพิจารณาในรอบเดือนตุลาคม-ธันวาคม 2565 จำนวน  12 แผน โดยคณะรัฐมนตรีมีมติ (7 มีนาคม 2566) เห็นชอบ (ร่าง) แผนปฏิบัติการด้านการประชาสัมพันธ์แห่งชาติ (พ.ศ. 2566-2570) และคณะรัฐมนตรีมีมติ (14 มีนาคม 2566) เห็นชอบ (ร่าง) แผนปฏิบัติการด้านการจัดการด้านอาหารของประเทศไทยระยะที่ 1 (พ.ศ. 2566-2570)* ทั้งนี้ แผนฯ ที่ผ่านการพิจารณาจาก สศช. และยังมีผลบังคับใช้อยู่ในปัจจุบัน รวม 62 แผน พบว่า เป็นแผนฯ ที่มีกฎหมายรองรับ 25 แผน โดยส่วนหนึ่งยังมีความทับซ้อนของประเด็นการพัฒนา ทำให้แผนฯ ที่ประกาศใช้มีมากเกินความจำเป็นและยังไม่ครอบคลุมช่องว่างของประเด็นการพัฒนา ดังนั้น หน่วยงานของรัฐผู้จัดทำแผนฯ จะต้องให้ความสำคัญในการกำหนดประเด็นที่ตรงจุดและพุ่งเป้าการพัฒนาที่ส่งผลต่อการบรรลุเป้าหมายของแผนแม่บทฯ ต่อไป
                   3. การติดตาม การตรวจสอบ และการประเมินผลการดำเนินการตามยุทธศาสตร์ชาติ
                             3.1 ระบบติดตามและประเมินผลแห่งชาติ (eMENSCR) การนำเข้าข้อมูลในระบบ eMENSCR ของปีที่ผ่านมา พบว่า มีบางหน่วยงานที่ให้ความสำคัญในการนำเข้าข้อมูลในระบบแต่เป็นข้อมูลของบางหน่วยงานในสังกัดของกระทรวงนั้น เช่น กระทรวงการอุดมศึกษา วิทยาศาสตร์ วิจัยและนวัตกรรม ที่มีหน่วยงานในสังกัดและมหาวิทยาลัย รวม 103 หน่วยงาน มีข้อมูลโครงการในระบบ eMENSCR รวม 20,008 โครงการ แต่โครงการมากกว่าร้อยละ 50 ของโครงการทั้งหมดเป็นโครงการของหน่วยงานเพียง 12 หน่วยงาน โดยมีหน่วยงานกว่า  50 หน่วยงานที่ไม่มีการนำเข้าข้อมูลโครงการ ดังนั้น ขอให้ทุกกระทรวงเน้นย้ำ กำกับ ติดตามให้ทุกหน่วยงานในสังกัดนำเข้าข้อมูลทุกโครงการ/การดำเนินงานที่ได้รับจัดสรรงบประมาณรายจ่ายประจำปีงบประมาณ พ.ศ. 2566 ให้แล้วเสร็จภายในเดือนมีนาคม 2566 
                             3.2 การติดตาม ตรวจสอบ และประเมินผลผ่านกลไกการตรวจราชการ มีการกำหนดประเด็นการตรวจราชการเพื่อใช้เป็นกรอบในการติดตาม ตรวจสอบ และประเมินผลในภาคราชการของผู้ตรวจราชการในปี 2565 และ 2566 โดยให้ความสำคัญในบางเป้าหมายแผนแม่บทย่อยที่มีสถานการณ์บรรลุเป้าหมายในระดับวิกฤตหรืออยู่ในระดับเสี่ยง ซึ่งยังไม่ครอบคลุมประเด็นที่มีความจำเป็นเร่งด่วน โดยในปี 2565 ได้กำหนดประเด็นการตรวจราชการ 2 ประเด็น ได้แก่ (1) การเพิ่มมูลค่าสินค้าเกษตรแปรรูปและผลิตภัณฑ์ และ (2) การเพิ่มศักยภาพและขีดความสามารถของเศรษฐกิจฐานราก และในปี 2566 ได้กำหนดประเด็นการตรวจราชการ  2 ประเด็น ได้แก่ (1) การท่องเที่ยวเชิงสร้างสรรค์และวัฒนธรรมและการพัฒนาระบบนิเวศการท่องเที่ยว และ  (2) การพัฒนาช่วงวัยเรียน/วัยรุ่น และการพัฒนาและยกระดับศักยภาพวัยแรงงาน ซึ่งยังมีอีกหลายประเด็นที่ต้องนำมากำหนดเป็นประเด็นในการตรวจสอบเพิ่มเติม ดังนั้น คณะกรรมการยุทธศาสตร์ชาติจึงได้มีมติเมื่อวันที่ 8 กุมภาพันธ์ 2566 ให้ผู้ตรวจราชการในทุกระดับติดตาม ตรวจสอบ และประเมินผล เพื่อ “พุ่งเป้า” ไปสู่การบรรลุผลสัมฤทธิ์ตามยุทธศาสตร์ชาติโดยให้ความสำคัญในการจัดทำแนวนโยบายการตรวจสอบ กำหนดแผนการตรวจสอบ รวมถึงประเด็นในการตรวจสอบให้มีความเฉพาะเจาะจงและมีความเชื่อมโยงบูรณาการระหว่างหน่วยงานที่เกี่ยวข้อง นอกจากนี้ สศช. ได้พัฒนาระบบ eMENSCR ให้รองรับการติดตามและตรวจสอบรวมถึงให้มีการนำเข้ารายงานผลการตรวจราชการของผู้ตรวจราชการทุกระดับในระบบด้วย
                   4. ประเด็นที่ควรเร่งรัดเพื่อการบรรลุเป้าหมายของยุทธศาสตร์ชาติจากข้อมูลโครงการวิจัยและนวัตกรรมปีงบประมาณ พ.ศ. 2563-2565 ภายใต้แผนด้านวิทยาศาสตร์วิจัยและนวัตกรรม (ววน.) พ.ศ. 2563-2565 พบว่า มีโครงการวิจัยและนวัตกรรมฯ ที่ได้รับจัดสรรทุน จำนวนทั้งสิ้น 12,189 โครงการ เป็นโครงการเพื่อการสนับสนุนงานวิจัยเชิงกลยุทธ์ 6,021 โครงการ  และโครงการเพื่อการสนับสนุนงานวิจัยมูลฐาน 6,168 โครงการ ซึ่งได้จัดสรรทุนวิจัยให้โครงการฯ ตามประเด็นวิจัย 17 โปรแกรม สะท้อนให้เห็นว่าที่ผ่านมา ยังไม่มีการพิจารณาถึงความจำเป็นและความเหมาะสมในการจัดทำโครงการวิจัยและนวัตกรรมฯ เท่าที่ควร ดังนั้น เพื่อให้การจัดทำงานวิจัยเป็นประโยชน์และมุ่งเน้นเฉพาะประเด็นที่ส่งผลต่อการบรรลุเป้าหมายของยุทธศาสตร์ชาติได้อย่างเป็นรูปธรรม จึงควรกำหนดประเด็นโดยพิจารณาข้อมูลประกอบ ดังนี้ (1) ความซ้ำซ้อนของประเด็นวิจัยที่มีอยู่ในปัจจุบัน (2) ประเด็นช่องว่างในการขับเคลื่อนปัจจัยภายใต้ห่วงโซ่คุณค่าของประเทศไทย และ (3) ข้อมูลสถานะการบรรลุเป้าหมายแผนแม่บทฯ ที่จำเป็นต้องมีงานวิจัยมารองรับแนวทางการแก้ไขปัญหาอย่างเป็นรูปธรรม
­­_______________________
*จากการตรวจสอบข้อมูลของสำนักเลขาธิการคณะรัฐมนตรี
 
5. เรื่อง รายงานความคืบหน้าการดำเนินงานตามมติคณะรัฐมนตรี : การนำเสนอวัฒนธรรมของประเทศในลักษณะ Soft Power
                   คณะรัฐมนตรีรับทราบตามที่กระทรวงวัฒนธรรม (วธ.) เสนอรายงานความคืบหน้าการดำเนินงานตามมติคณะรัฐมนตรี : การนำเสนอวัฒนธรรมของประเทศในลักษณะ Soft Power* ดังนี้
                   สาระสำคัญ
                   วธ. รายงานว่า ได้กำหนดแนวทางการใช้สื่อบันเทิงเพื่อนำเสนอวัฒนธรรมของประเทศในลักษณะ Soft Power เพื่อให้เกิดประโยชน์ในการเพิ่มพูนผลประโยชน์ทางเศรษฐกิจให้กับประเทศ โดยมีความคืบหน้าการดำเนินการ ดังนี้



หัวข้อ
สาระสำคัญ


1. ด้านการส่งเสริมภาพลักษณ์ประเทศผ่านสื่อบันเทิงในลักษณะ Soft Power
- แต่งตั้งคณะอนุกรรมการส่งเสริมภาพลักษณ์ประเทศผ่านสื่อบันเทิงในลักษณะอำนาจละมุน (ในคณะกรรมการภาพยนตร์และวีดิทัศน์แห่งชาติ) เพื่อศึกษา วิเคราะห์ เสนอนโยบาย แผน และยุทธศาสตร์ รวมถึงกำหนดมาตรการ และแนวทางสนับสนุนการดำเนินงาน
			- จัดทำ (ร่าง) แผนปฏิบัติการส่งเสริมภาพลักษณ์ประเทศผ่านสื่อบันเทิงฯ เพื่อใช้สื่อบันเทิงเป็นเครื่องมือในการประชาสัมพันธ์และขับเคลื่อนเศรษฐกิจสินค้าและบริการของประเทศ รวมทั้งจัดให้มีมาตรการด้านภาษี โดยเตรียมการการลดหย่อนภาษีหรือมาตรการทางการเงินในการจูงใจให้ผู้ประกอบการภาคเอกชนในอุตสาหกรรมการผลิตสินค้า บริการ และกำหนดกลยุทธ์การส่งเสริมภาพลักษณ์ประเทศ


2. ด้านการขับเคลื่อน Soft Power ด้วยมิติวัฒนธรรม
- แต่งตั้งคณะอนุกรรมการขับเคลื่อน Soft Power ด้วยมิติทางวัฒนธรรม (ในคณะกรรมการวัฒนธรรมแห่งชาติ) เพื่อกำหนดนโยบาย เป้าหมาย และยุทธศาสตร์การขับเคลื่อน Soft Power เพื่อเพิ่มคุณค่าทางสังคมและมูลค่าทางเศรษฐกิจของสินค้าและบริการทางวัฒนธรรมให้สามารถแข่งขันได้ในตลาดโลก ยกระดับสถานะทางอาชีพ ทางสังคมและเศรษฐกิจ รวมถึงคุณภาพชีวิตของบุคลากรในภาคศิลปวัฒนธรรมและชุมชนท้องถิ่น
			- จัดทำ (ร่าง) แผนการขับเคลื่อน Soft Power ด้วยมิติทางวัฒนธรรมเพื่อพัฒนาเศรษฐกิจและสังคมไทย (พ.ศ. 2566-2570) เพื่อใช้เป็นแกนกลางของการขับเคลื่อน Soft Power โดยมีกรอบแนวทางที่สำคัญ เช่น การศึกษาและจัดทำจุดยืนของประเทศในการขับเคลื่อน Soft Power (Thailand’s Soft Power Positioning) เพื่อให้เกิดการจดจำในสายตาประชาคม โดยจะดำเนินการสำรวจความคิดเห็นเกี่ยวกับประเทศไทยในความคิดของชาวต่างชาติทั่วโลก และการศึกษาแนวโน้มและสภาพการตลาดของสินค้าและบริการทางวัฒนธรรมไทยที่มีศักยภาพในการเป็น     Soft Power ทั้งระดับประเทศและนานาชาติ



_____________________
* Soft Power หมายถึง ความสามารถในการชักจูงใจ ทำให้ผู้อื่นมีความพึงพอใจหรือเต็มใจเปลี่ยนพฤติกรรม ยอมรับ คล้อยตามสิ่งที่สอดคล้องกับความต้องการของผู้ใช้อำนาจ โดยมีกลไกหลักที่สำคัญ คือ การสร้างความดึงดูดใจต่อผู้อื่น โดยปราศจากการคุกคามหรือการแลกเปลี่ยนสิ่งใด
 
6. เรื่อง สรุปผลการดำเนินการเรื่องร้องทุกข์และรับข้อคิดเห็นจากประชาชน ในไตรมาสที่ 1 ของปีงบประมาณ พ.ศ. 2566
                   คณะรัฐมนตรีรับทราบตามที่สำนักงานปลัดสำนักนายกรัฐมนตรี (สปน.) เสนอสรุปผลการดำเนินการเรื่องร้องทุกข์และรับข้อคิดเห็นจากประชาชน ในไตรมาสที่ 1 ของปีงบประมาณ พ.ศ. 2566 (เดือนตุลาคม-ธันวาคม 2565) และแนวทางในการแก้ไขปัญหาและอุปสรรค โดย สปน. จะประสานส่วนราชการที่เกี่ยวข้องเพื่อขอความร่วมมือในการเพิ่มประสิทธิภาพการให้บริการประชาชน และการบริหารจัดการเรื่องร้องทุกข์ต่อไป [เป็นการดำเนินการตามมติคณะรัฐมนตรี (29 พฤศจิกายน 2548) ที่รับทราบแนวทางการจัดระเบียบของระบบกระบวนการแก้ไขปัญหาตามข้อร้องเรียนของประชาชนและมอบหมายให้ทุกกระทรวงดำเนินการตามแนวทางดังกล่าว โดยให้ สปน. เป็นหน่วยงานที่รับผิดชอบด้านการติดตามผลการดำเนินการและสรุปรายงานผลความคืบหน้าในการดำเนินการเสนอคณะรัฐมนตรีรับทราบทุก 3 เดือน] สาระสำคัญสรุปได้ ดังนี้
                   1. สรุปผลการดำเนินการเรื่องร้องทุกข์และรับข้อคิดเห็นจากประชาชน ในไตรมาสที่ 1 ของปีงบประมาณ พ.ศ. 2566 (เดือนตุลาคม-ธันวาคม 2565)
                       1.1 สถิติการแจ้งเรื่องร้องทุกข์และรับข้อคิดเห็นของประชาชนที่ยื่นเรื่องผ่านช่องทางการร้องทุกข์ 1111 รวมทั้งสิ้น 14,439 เรื่อง สามารถดำเนินการจนได้ข้อยุติ 12,133 เรื่อง คิดเป็นร้อยละ 84.03 และรอการพิจารณาของหน่วยงานที่เกี่ยวข้อง 2,306 เรื่อง คิดเป็นร้อยละ 15.97
                       1.2 หน่วยงานที่ได้รับการประสานงานเรื่องร้องทุกข์และรับข้อคิดเห็นมากที่สุด 5 ลำดับแรก ดังนี้
                             (1) ส่วนราชการ ได้แก่ สำนักงานตำรวจแห่งชาติ 1,430 เรื่อง กระทรวงคมนาคม 383 เรื่อง กระทรวงการคลัง 302 เรื่อง กระทรวงสาธารณสุข 285 เรื่อง และกระทรวงมหาดไทย 279 เรื่อง ตามลำดับ
                             (2) รัฐวิสาหกิจ ได้แก่ สำนักงานสลากกินแบ่งรัฐบาล 615 เรื่อง การไฟฟ้าส่วนภูมิภาค 127 เรื่อง องค์การขนส่งมวลชนกรุงเทพ 124 เรื่อง การไฟฟ้านครหลวง 109 เรื่อง และการประปาส่วนภูมิภาค 70 เรื่อง ตามลำดับ
                             (3) องค์กรปกครองส่วนท้องถิ่นและจังหวัด ได้แก่ กรุงเทพมหานคร 767 เรื่อง จังหวัดนนทบุรี 237 เรื่อง สมุทรปราการ 212 เรื่อง ปทุมธานี 203 เรื่อง และชลบุรี 177 เรื่อง ตามลำดับ
                   2. การประมวลผลและวิเคราะห์เรื่องร้องทุกข์และรับข้อคิดเห็น ในไตรมาสที่ 1 ของปีงบประมาณ พ.ศ. 2566 สรุปได้ ดังนี้
                       2.1 สถิติจำนวนเรื่องร้องทุกข์เปรียบเทียบกับช่วงเวลาเดียวกันของปีงบประมาณที่ผ่านมา โดยในไตรมาสที่ 1 ของปีงบประมาณ พ.ศ. 2566 มีเรื่องร้องทุกข์ 33,052 เรื่อง ซึ่งน้อยกว่าในไตรมาสที่ 1 ของปีงบประมาณ พ.ศ. 2565 จำนวน 1,039 เรื่อง (มีเรื่องร้องทุกข์ 34,091 เรื่อง)
                       2.2 ประเด็นเรื่องร้องทุกข์ที่ประชาชนยื่นเรื่องมากที่สุด 10 ลำดับแรก ได้แก่
                             (1) เสียงรบกวน/สั่นสะเทือน เช่น การเปิดเพลงเสียงดัง และเล่นดนตรีสดของร้านอาหาร สถานบันเทิง การจับกลุ่มสังสรรค์ของเพื่อนบ้าน รวมถึงเสียงดังจากการรวมกลุ่มแข่งหรือเร่งเครื่องจักรยานยนต์ 1,576 เรื่อง ดำเนินการจนได้ข้อยุติ 1,487 เรื่อง (ร้อยละ 94.35)
                             (2) ไฟฟ้า เช่น ขอให้แก้ไขปัญหากระแสไฟฟ้าขัดข้อง และซ่อมแซมไฟฟ้าส่องสว่างริมทาง หม้อแปลงไฟฟ้า สายไฟฟ้า และเสาไฟฟ้า รวมทั้งขอให้ขยายเขตการให้บริการไฟฟ้าในพื้นที่การเกษตรและพื้นที่ห่างไกล 696 เรื่อง ดำเนินการจนได้ข้อยุติ 595 เรื่อง (ร้อยละ 85.49)
                             (3) สลากกินแบ่งรัฐบาล เช่น ขอให้พิจารณาจัดสรรโควตาสลากกินแบ่งรัฐบาลให้เพียงพอกับจำนวนผู้จัดจำหน่าย แจ้งเบาะแสจำหน่ายสลากเกินราคาและขอให้ตรวจสอบการกว้านซื้อสลากของบริษัทเอกชนเจ้าของแพลตฟอร์มจำหน่ายสลากออนไลน์ 644 เรื่อง ดำเนินการจนได้ข้อยุติ 623 เรื่อง (ร้อยละ 96.74)
                             (4) อุทกภัย เช่น ขอความช่วยเหลือกรณีได้รับผลกระทบจากน้ำท่วมฉับพลัน ขอความช่วยเหลือเงินเยียวยาผู้ประสบภัย และขอให้ระบายน้ำออกจากพื้นที่น้ำท่วมขังทั้งในพื้นที่กรุงเทพมหานครและในพื้นที่จังหวัดที่ประสบปัญหาน้ำท่วมซ้ำซากรวมทั้งเสนอความคิดเห็นเกี่ยวกับการแก้ไขปัญหาน้ำท่วมในภาพรวม 556 เรื่อง ดำเนินการจนได้ข้อยุติ 521 เรื่อง (ร้อยละ 93.71)
                             (5) โทรศัพท์ เช่น การให้บริการผ่านโทรศัพท์ของหน่วยงานของรัฐ (เช่น หมายเลข 1422 ของกรมควบคุมโรค และหมายเลข 1506 ของสำนักงานประกันสังคม) มีการให้รอสายนาน ต่อสายไปยังหน่วยงานย่อยภายในหลายครั้ง และคู่สายเต็ม 543 เรื่อง ดำเนินการจนได้ข้อยุติ 474 เรื่อง (ร้อยละ 87.29)
                             (6) ยาเสพติด เช่น การแจ้งเบาะแสการจำหน่ายและเสพยาเสพติดประเภทยาบ้าและยาไอซ์ ประกอบกับขณะนี้รัฐบาลได้มีนโยบายรับแจ้งปัญหายาเสพติดเพื่อการบำบัด จึงทำให้ประชาชนเกิดความตื่นตัว และแจ้งเรื่องร้องทุกข์/เสนอความคิดเห็นเข้ามามากขึ้น 490 เรื่อง ดำเนินการจนได้ข้อยุติ 452 เรื่อง (ร้อยละ 92.24)
                             (7) การเมือง เช่น แสดงความคิดเห็นเกี่ยวกับประเด็นที่อยู่ในกระแสสังคม (เช่น การตรวจสอบพฤติกรรมของผู้ดำรงตำแหน่งทางการเมือง นโยบายของพรรคการเมือง และการบริหารงานของรัฐบาล) 487 เรื่อง ดำเนินการจนได้ข้อยุติ 479 เรื่อง (ร้อยละ 98.36)
                             (8) ประเด็นเกี่ยวกับทรัพย์สิน เช่น ขอให้แก้ไขปัญหามิจฉาชีพหลอกลวงประชาชนทางโทรศัพท์ (แก๊งคอลเซ็นเตอร์) และขอให้ตรวจสอบเว็บไซต์และแอปพลิเคชันที่มีลักษณะหลอกลวง 473 เรื่อง ดำเนินการจนได้ข้อยุติ 314 เรื่อง (ร้อยละ 66.38)
                             (9) ถนน เช่น ขอให้ปรับปรุงซ่อมแซมถนนชำรุด มีสภาพเป็นหลุมเป็นบ่อ ซึ่งมีสาเหตุมาจากถนนมีการใช้งานมาเป็นระยะเวลานานถนนมีรถบรรทุกหนักสัญจรไป-มา เป็นประจำ และเกิดน้ำท่วมขังในฤดูฝน รวมทั้งขอให้ปรับปรุงถนนลูกรังเป็นถนนลาดยางแอสฟัลต์หรือถนนคอนกรีต 473 เรื่อง ดำเนินการจนได้ข้อยุติ 391 เรื่อง (ร้อยละ 82.66)
                             (10) ประเด็นเกี่ยวกับชีวิต ร่างกาย ชื่อเสียง และเสรีภาพ เช่น ขอความช่วยเหลือเกี่ยวกับการถูกข่มขู่คุกคาม ถูกทำร้ายร่างกาย และถูกหมิ่นประมาทซึ่งเป็นประเด็นที่ประชาชนได้รับความเดือดร้อนอันเนื่องมาจากความไม่ปลอดภัยในชีวิต 320 เรื่อง ดำเนินการจนได้ข้อยุติ 281 เรื่อง (ร้อยละ 87.81)
                   3. ปัญหาและอุปสรรคในการดำเนินการเรื่องร้องทุกข์
                       3.1 ปริมาณเรื่องร้องทุกข์ในไตรมาสที่ 1 ของปีงบประมาณ พ.ศ. 2566 มีอัตราลดลงร้อยละ 18.36 เมื่อเทียบกับช่วงเวลาเดียวกันของปีงบประมาณที่ผ่านมา ทั้งนี้ พบว่าประชาชนมีแนวโน้มการใช้บริการช่องทางไลน์เพิ่มขึ้นมาก รวมทั้งมีความคาดหวังให้หน่วยงานรับผิดชอบเร่งแก้ไขปัญหาได้อย่างรวดเร็ว จึงควรขอความร่วมมือให้ทุกหน่วยงานให้ความสำคัญกับการแก้ไขปัญหาเรื่องร้องทุกข์และกำหนดระยะเวลาการแก้ไขให้แล้วเสร็จตลอดจนตอบผู้ร้องทราบความคืบหน้าเป็นระยะ
                       3.2 ประเด็นการร้องเรียน ร้องทุกข์/เสนอข้อคิดเห็นที่ประชาชนยื่นเรื่องมากที่สุด ส่วนใหญ่เป็นปัญหาที่เกิดขึ้นซ้ำ ๆ เช่น เสียงดังรบกวนจากการมั่วสุมดื่มสุรา การแข่งขันรถจักรยานยนต์ การเปิดเพลงในร้านอาหาร สถานบันเทิง หรือเสียงดังจากการจัดงานเฉลิมฉลองเทศกาลต่าง ๆ ในช่วงปลายปี และน้ำท่วมฉับพลันหรือน้ำท่วมขังซ้ำซากอันเนื่องมาจากการเกิดพายุฝนตกในช่วงฤดูมรสุม หากแต่หน่วยงานอาจยังไม่มีมาตรการ/แผนในการรับมือ หรือแผนเผชิญเหตุ หรือมีแต่ยังไม่สามารถดำเนินการได้ตามแผน
                       3.3 สถานการณ์การแพร่ระบาดของโรคติดเชื้อไวรัสโคโรนา 2019 (โควิด-19) ที่มีแนวโน้มดีขึ้นโดยลำดับ ส่งผลให้ประเด็นการร้องเรียน ร้องทุกข์/เสนอข้อคิดเห็นเกี่ยวกับการรักษาพยาบาลมีปริมาณลดลง แต่อย่างไรก็ตามยังคงต้องมีการเฝ้าระวังการแพร่ระบาดอย่างใกล้ชิด เนื่องจากปัจจุบันหลายประเทศได้ทำการเปิดประเทศ ส่งผลให้มีนักท่องเที่ยวชาวต่างชาติเดินทางเข้ามายังประเทศไทยเป็นจำนวนมากจึงควรมีมาตรการเฝ้าระวังอย่างเข้มข้นหากมีการแพร่ระบาดจากกลุ่มนักท่องเที่ยว
                       3.4 ปัญหาเรื่องร้องทุกข์ที่ประชาชนขอให้หน่วยงานภาครัฐมีมาตรการแก้ไขที่ชัดเจน เข้มงวด ได้แก่ ปัญหาการจำหน่ายและเสพยาเสพติดที่มีการแพร่ระบาดในหลายพื้นที่ เนื่องจากหาซื้อได้โดยง่าย กลุ่มการเข้าถึงยาเสพติดเป็นกลุ่มเด็กและเยาวชนมากขึ้น และการปล่อยปละละเลยของผู้ที่เกี่ยวข้อง และปัญหากรณีการหลอกลวงของมิจฉาชีพที่ปรับเปลี่ยนรูปแบบกลวิธีต่าง ๆ ทำให้มีประชาชนหลงเชื่อหรือเข้าใจผิดในข้อเท็จจริง (เช่น กรณีอ้างอิงว่าเป็นหน่วยงานราชการ การส่งพัสดุและเรียกเก็บเงินปลายทางโดยไม่ได้สั่งของ และประเด็นการถูกข่มขู่คุกคามจากนายทุนปล่อยเงินกู้นอกระบบ) ซึ่งปัญหาดังกล่าวเกิดขึ้นอย่างต่อเนื่อง จึงต้องอาศัยความร่วมมือในการแก้ไขจากทุกภาคส่วนของสังคม ทั้งจากตัวประชาชนเอง หน่วยงานที่เกี่ยวข้อง และในระดับรัฐบาลที่เป็นผู้กำหนดนโยบาย
                   4. ข้อเสนอแนะแนวทางการพัฒนาปรับปรุงการให้บริการ/การปฏิบัติงาน ดังนี้
                       4.1 สปน. ได้พัฒนาช่องทางการให้บริการเพื่อให้สอดคล้องกับความต้องการของประชาชน ตลอดจนพัฒนาการประสานงานกับหน่วยงานที่เกี่ยวข้องด้วยการนำเทคโนโลยีดิจิทัลมาช่วยในการปฏิบัติงาน หากแต่ยังไม่ครอบคลุมในระดับท้องถิ่นจึงเห็นควรขยายผลการเชื่อมโยงการแก้ไขปัญหาเรื่องร้องทุกข์ไปยังหน่วยงานในระดับท้องถิ่นโดยตรงผ่านระบบการจัดการเรื่องราวร้องทุกข์หรือนวัตกรรมการทำงานอื่นที่ทันสมัยเพื่อให้มีเครือข่ายการทำงานเรื่องร้องทุกข์ครอบคลุมทั่วประเทศ จะทำให้ปัญหาในระดับท้องถิ่นได้รับการแก้ไขที่รวดเร็วขึ้น และไม่ขยายวงกว้าง นอกจากนี้ ควรให้หน่วยงานระดับท้องถิ่นได้เข้ามาเป็นกลไกสำคัญในการแก้ไขปัญหา
                       4.2 ขอให้หน่วยงานเน้นการทำงานเชิงรุก วิเคราะห์ข้อมูลสถานการณ์และเฝ้าระวังปัญหาความเดือดร้อนของประชาชนที่เคยเกิดขึ้นแล้ว หรือเป็นปัญหาที่เกิดขึ้นในช่วงเวลาเดิม มาจัดทำเป็นแนวทาง มาตรการ และแผนเผชิญเหตุรองรับการแก้ไขปัญหาที่คาดว่าจะเกิดขึ้นในช่วงเวลาเดียวกันอย่างเป็นระบบ รวมทั้งประชาสัมพันธ์ข้อมูลที่เกี่ยวข้องให้ประชาชนทราบอย่างถูกต้องและรวดเร็วทันต่อสถานการณ์
                       4.3 ขอให้หน่วยงานที่เกี่ยวข้องเน้นย้ำมาตรการในการป้องกันการแพร่ระบาดของโรคโควิด-19 ให้ประชาชนทราบภายใต้สถานการณ์ที่เปลี่ยนแปลงไป โดยให้มีความระมัดระวังในการดำเนินชีวิตประจำวันและการประกอบอาชีพที่ต้องพบปะผู้คนหรือนักท่องเที่ยวชาวต่างชาติ เนื่องจากยังมีความเสี่ยงที่โรคโควิด-19 จะกลับมาแพร่ระบาดอีกครั้งหากว่าประชาชนละเลยในการป้องกันตนเอง
                       4.4 หน่วยงานที่เกี่ยวข้องกับการแก้ไขปัญหาด้านสังคมควรบูรณาการฐานข้อมูลและการทำงานร่วมกันอย่างใกล้ชิด ส่งเสริมการสร้างองค์ความรู้ให้กับประชาชนอย่างจริงจัง และประชาสัมพันธ์ข่าวสารที่เกี่ยวข้องกับความปลอดภัยทางไซเบอร์เพื่อเตือนภัยให้ประชาชนมีการเฝ้าระวังมากขึ้น
 
7. เรื่อง รายงานสรุปผลการดำเนินงานของรักษาความมั่นคงปลอดภัยไซเบอร์ที่มีผลกระทบอย่างมีนัยสำคัญ ในห้วงวันที่ 1 ตุลาคม 2564-30 กันยายน 2565
                   คณะรัฐมนตรีมีมติรับทราบตามที่คณะกรรมการรักษาความมั่นคงปลอดภัยไซเบอร์แห่งชาติ (กมช.) เสนอรายงานสรุปผลการดำเนินงานของการรักษาความมั่นคงปลอดภัยไซเบอร์ที่มีผลกระทบอย่างมีนัยสำคัญ ในห้วงวันที่ 1 ตุลาคม 2564-30 กันยายน 2565 [เป็นการดำเนินการตามพระราชบัญญัติการรักษาความมั่นคงปลอดภัยไซเบอร์ พ.ศ. 2562 มาตรา 9 (12) ที่บัญญัติให้ กมช. จัดทำรายงานสรุปผลการดำเนินงานของการรักษาความมั่นคงปลอดภัยไซเบอร์ที่มีผลกระทบอย่างมีนัยสำคัญหรือแนวทางการพัฒนามาตรฐานการรักษาความมั่นคงปลอดภัยไซเบอร์ให้คณะรัฐมนตรีทราบ] ซึ่งในการประชุม กมช. ครั้งที่ 1/2566 เมื่อวันที่ 5 มกราคม 2566 ได้มีมติเห็นชอบให้รายงานเรื่องดังกล่าวต่อคณะรัฐมนตรีเพื่อทราบ สาระสำคัญสรุปได้ ดังนี้
                   1. สถิติเหตุการณ์ภัยคุกคามทางไซเบอร์ สามารถจำแนกประเภทภัยคุกคามทางไซเบอร์ที่ศูนย์ประสานการรักษาความมั่นคงปลอดภัยระบบคอมพิวเตอร์แห่งชาติ (ศปช.) ได้ดำเนินการสนับสนุนการปฏิบัติในการแก้ไขปัญหาภัยคุกคามทางไซเบอร์และตรวจพบมากที่สุด ดังนี้




ประเภทภัยคุกคามาทางไซเบอร์
จำนวน (เหตุการณ์)


(1) การโจมตีด้วยการแฮ็กเว็บไซต์ (Hacked Website) [การพนันออนไลน์ (Gambling) การโจมตีเว็บไซต์เพื่อเปลี่ยนแปลงข้อมูลเผยแพร่หน้าเว็บไซต์ (Website Defacement) การปลอมแปลงหน้าเว็บไซต์จริงเพื่อหลอกเอาข้อมูล (Website Phishing) การฝังมัลแวร์อันตรายบนหน้าเว็บไซต์หน่วยงานที่อาจหลอกให้ผู้เข้าถึงดาวน์โหลดไปติดตั้งได้ (Website Malware1)]
367


(2) จุดอ่อนช่องโหว่ (Vulnerability)
63


(3) ข้อมูลรั่วไหล (Data Breach)
48


(4) Ransomware2
21


(5) Emotet Malware3
9


(6) Command and Control Server4
6


(7) อื่น ๆ
37


รวม
551



                   2. สถิติการปฏิบัติงานในการสนับสนุนช่วยแก้ไขปัญหาและรับมือกับภัยคุกคามทางไซเบอร์ สรุปได้ ดังนี้




การดำเนินการ
จำนวน


(1) แจ้งเตือนเหตุการณ์ ให้คำปรึกษา และแนะนำในการแก้ไขปัญหา
467 เหตุการณ์


(2) การแจ้งเตือนข้อมูลข่าวสารเกี่ยวกับภัยคุมคามทางไซเบอร์
43 รายงาน


(3) การประเมินความเสี่ยงและทดสอบการเจาะระบบเพื่อหาจุดอ่อนช่องโหว่ให้กับหน่วยงานของรัฐ
29 หน่วยงาน


(4) การตอบสนองและรับมือกับภัยคุกคามทางไซเบอร์
12 ครั้ง


(5) การเผยแพร่ข้อมูลภัยคุกคามและข่าวสารที่เป็นประโยชน์ต่อสาธารณะ
322 รายงาน


(6) ประสานงานเพื่อให้ระงับการเผยแพร่เว็บไซต์ปลอมหรือเลียนแบบ
43 หน่วยงาน



                   3. ประเภทของหน่วยงานที่ถูกโจมตีด้วยภัยคุกคามทางไซเบอร์มากที่สุด 5 อันดับแรก ดังนี้




ประเภทหน่วยงาน (แบ่งตามภารกิจหรือบริการ)
จำนวน (เหตุการณ์)


(1) หน่วยงานด้านการศึกษา
211


(2) หน่วยงานของรัฐที่ไม่ใช่หน่วยงานโครงสร้างพื้นฐานสำคัญทางสารสนเทศ
135


(3) หน่วยงานด้านสาธารณสุข
67


(4) ผู้ประกอบการที่เป็นบริษัทเอกชนและสัญชาติไทย
24


(5) ผู้ประกอบกิจการให้เช่าพื้นที่เว็บไซต์หรือที่เป็นดาต้าเซ็นเตอร์
12


รวม
449



                   4. แนวโน้มเหตุการณ์ภัยคุกคามทางไซเบอร์ จากเหตุการณ์ภัยคุกคามทางไซเบอร์จำนวน 551 เหตุการณ์ (ตามข้อ 2) มีข้อมูลที่สำคัญ สรุปได้ ดังนี้ (1) การโจมตีด้วยการแฮ็กเว็บไซต์หน่วยงานราชการและหน่วยงานสำคัญเป็นรูปแบบที่ถูกตรวจพบมากที่สุด ซึ่งมีมากกว่าการโจมตีรูปแบบอื่น ๆ โดยคิดเป็น 2 ใน 3 ของการโจมตีทางไซเบอร์ที่ตรวจพบในประเทศไทย (2) หน่วยงานด้านการศึกษาและด้านสาธารณสุขพบการโจมตีทางไซเบอร์สูงสุด เนื่องจากเป็นหน่วยงานที่มีเว็บไชต์และระบบต่าง ๆ ให้บริการอยู่เป็นจำนวนมาก และใช้เว็บไซต์เป็นสื่อประชาสัมพันธ์หลักการบริหารงานด้านระบบเทคโนโลสารสนเทศมีความเป็นเอกเทศ ทำให้หน่วยงานส่วนกลางดูแลยาก เมื่อมีการพัฒนาระบบที่ต้องดำเนินการเองหรือว่าจ้างบุคคลจากภายนอก ทำให้ปรับปรุงได้เฉพาะเนื้อหาในเว็บไซต์เพียงอย่างเดียว จึงขาดการดูแลรักษาระบบและการตรวจสอบอย่างสม่ำเสมอ (3) อาชญากรทางไซเบอร์ในประเทศไทยมีการใช้เทคนิคผสมผสานระหว่าง Phishing และ Social Engineering5 หลายรูปแบบในการหลอกลวงเหยื่อเพื่อให้ได้ทรัพย์สินการกระทำดังกล่าวทำให้เกิดผลกระทบต่อการรักษาความลับของข้อมูลส่วนตัว รวมถึงความปลอดภัยในตัวระบบและอุปกรณ์ของเหยื่อด้วย และ (4) การโจมตีด้วยมัลแวร์เรียกค่าไถ่ที่เกิดขึ้นกับหน่วยงานภาครัฐและภาคเอกชน คือ การที่ไม่สามารถเข้าระบบเพื่อใช้งานข้อมูลที่สำคัญได้ และบางแห่งไม่สามารถใช้งานระบบสำรองได้ นอกจากนี้ ยังส่งผลกระทบต่อการบริหารจัดการและการทำงานของระบบสารสนเทศภายในของหน่วยงาน ซึ่งหน่วยงานจะต้องใช้ระยะเวลาในการแก้ไขปัญหาที่ยาวนาน และอาจต้องพึ่งพาผู้เชี่ยวชาญจากบุคคลภายนอก
                   5. แนวทางการจัดการภัยคุกคามทางไซเบอร์ ศปช.ได้มีการแนะนำแก่หน่วยงานต่าง ๆ เพื่อใช้เป็นแนวทางในการป้องกัน โดยสอดคล้องกับมาตรฐานหรือแนวทางปฏิบัติสากลที่เกี่ยวข้อง ได้แก่ (1) การเตรียมการและป้องกันการเกิดภัยคุกคามทางไซเบอร์ เช่น การจัดเตรียมข้อมูลให้พร้อม การจัดตั้งและฝึกอบรมบุคลากรและทีมงานและการจัดหาเครื่องมือและทรัพยากรต่าง ๆ ที่จำเป็น (2) การตรวจจับและวิเคราะห์ภัยคุกคามทางไซเบอร์ เช่น การจัดให้มีกลไกที่สามารถตรวจจับสิ่งบ่งชี้หรือลักษณะเบื้องต้นของการเกิดภัยคุกคามทางไซเบอร์ได้ในเวลาอันเหมาะสม และการวิเคราะห์ข้อมูลและประวัติการใช้งานเครือข่ายและระบบงาน (3) การระงับภัยคุกคามทางไซเบอร์ การปราบปรามภัยคุกคามทางไซเบอร์ และการฟื้นฟูระบบงานที่ได้รับผลกระทบ เช่น การลบมัลแวร์ และการปิดการใช้งานบัญชีของผู้ใช้งานที่ถูกละเมิด และ (4) การดำเนินกิจกรรมภายหลังการระงับภัยคุกคามทางไซเบอร์ เช่น การกำหนดขั้นตอน วิธีปฏิบัติ หรือกำหนดนโยบายภายในที่เกี่ยวข้องเพื่อให้มีแนวทางที่ชัดเจน และการเก็บรักษาข้อมูลและพยานหลักฐานที่จำเป็นเพื่อใช้ในกระบวนการทางนิติวิทยาศาสตร์หรือใช้ในกรณีที่ต้องการร้องทุกข์หรือดำเนินคดี
                   6. ข้อแนะนำในการแก้ไขปัญหาที่สำคัญจากแนวโน้มสถานการณ์ทางไซเบอร์ สรุปได้ ดังนี้  (1) การถูกโจมตีด้วยการแฮ็กเว็บไซต์เป็นเรื่องที่ผู้ดูแลระบบของหน่วยงานควรให้ความสนใจกับการปรับปรุงแพทช์6 PATCH) ของระบบปฏิบัติการ หรือระบบบริหารจัดการเว็บไซต์ (Content Management System: CMS) ให้เป็นปัจจุบัน ทบทวนการใช้งาน Themes7 หรือ Pug-in8 ต่าง ๆ ที่อาจมีช่องโหว่ การเปลี่ยนแปลงแก้ไขรหัสผ่านต่าง ๆ ที่ทำให้ยากต่อการคาดเดาและตรวจสอบการนำเข้าไฟล์ต่าง ๆ สำหรับผู้ใช้งานเว็บไซให้อนุญาตเฉพาะไฟล์ที่ต้องการเท่านั้น รวมถึงใช้วิธีการเข้ารหัสข้อมูลที่มีความสำคัญต่าง ๆ ด้วย (2) การดูแลเว็บไซต์และระบบที่เกี่ยวข้องของหน่วยงานต่าง ๆ โดยเฉพาะหน่วยงานที่มีความเป็นเอกเทศนั้น หน่วยงานส่วนกลางควรมีการกำหนดนโยบายเกี่ยวกับการดูแลและพัฒนาเว็บไซต์ ซึ่งหากจะดำเนินการเองหรือว่าจ้างบุคคลภายนอก ควรให้มีการดูแลรักษาระบบและตรวจสอบอย่างสม่ำเสมอ รวมถึงแนวทางการเขียนร่างขอบเขตของงาน (TOR) และการกำหนดคุณสมบัติ เพื่อการจัดจ้างทำเว็บไซต์หรือพัฒนาระบบที่เกี่ยวข้องที่ต้องคำนึงถึงเรื่องการรักษาความมั่นคงปลอดภัยทางไซเบอร์ด้วย (3) สถานการณ์อาชญากรรมทางไซเบอร์ที่กระทบต่อประชาชน ควรสร้างความรู้ความเข้าใจและให้ความตระหนักรู้กับประชาชน โดยเฉพาะการสร้างการรับรู้เกี่ยวกับรูปแบบและวิธีการที่เหล่ามิจฉาชีพใช้ในการหลอกลวง รวมถึงประชาชนจะต้องรับทราบถึงความเสียหายหรือผลกระทบจากการที่ตนเองตกเป็นเหยื่อหรือถูกหลอก ซึ่งจะส่งผลทำให้สูญเสียทรัพย์สินและถูกแฮ็กเกอร์นำข้อมูลส่วนบุคคลไปใช้ประโยชน์ในการเข้าถึงระบบต่าง ๆ ได้ และ (4) มัลแวร์เรียกค่าไถ่ หน่วยงานต่าง ๆ ควรลดความเสี่ยงด้วยการจัดทำแผนดำเนินธุรกิจอย่างต่อเนื่อง (Business Continuity Planning: BCP) และปฏิบัติตามพระราชบัญญัติการรักษาความมั่นคงปลอดภัยไซเบอร์ พ.ศ. 2562 ในการดำเนินการตามประมวลแนวทางปฏิบัติและกรอบมาตรฐานด้านการรักษาความมั่นคงปลอดภัยทางไซเบอร์ โดยให้ความสำคัญกับการสำรองข้อมูล และตรวจสอบอย่างสม่ำเสมอ
___________________
1 มัลแวร์ (Malware) คือ โปรแกรมประสงค์ร้ายที่ถูกเขียนขึ้นมาเพื่อทำอันตรายกับข้อมูลในระบบคอมพิวเตอร์
2 Ransomware คือ มัลแวร์เรียกค่าไถ่ที่มีความสามารถเข้ารหัสลับข้อมูลในเครื่องคอมพิวเตอร์ของเหยื่อได้
3 Emotet Malware คือ มัลแวร์ที่มีความสามารถในการขโมยข้อมูลทางการเงิน เช่น รหัสผ่านบัญชีธนาคารออนไลน์และมีความสามารถในการแพร่กระจายตัวเองผ่านเครือข่ายและผ่านการส่งอีเมลหลอกลวง (Phishing mail)
4 Command and Control Server คือ เซิร์ฟเวอร์ที่เป็นตัวกลางของแฮ็กเกอร์ที่ใช้สำหรับการติต่อไปยังเครื่องที่ถูกฝัง malware ไว้ เพื่อควบคุมให้เครื่องเหล่านั้นกระทำสิ่งใด ๆ ตามที่แฮ็กเกอร์ต้องการ
5 Social Engineering คือ เทคนิคการหลอกหลวงโดยใช้หลักการพื้นฐานทางจิตวิทยาเพื่อให้เหยื่อเปิดเผยข้อมูล
6 แพทช์ คือ โปรแกรมที่ใช้ซ่อมแซมจุดบกพร่องของโปรแกรมคอมพิวเตอร์ หรือปรับปรุงข้อมูลสำหรับโปรแกรมให้ทันสมัยและเพิ่มเติมความสามารถในการใช้งานหรือประสิทธิภาพให้ดีขึ้น
7 Themes คือ ลักษณะกราฟิกและรายละเอียดการทำงาน ประกอบด้วย รูปร่างและสี โดยสามารถปรับแต่งรูปลักษณ์ของซอฟต์แวร์คอมพิวเตอร์หรือระบบปฏิบัติการได้ตามความพึงพอใจของผู้ใช้งาน
8 Plug-in คือ โปรแกรมเสริมที่ถูกออกแบบให้มีความสามารถเฉพาะอย่าง ช่วยเพิ่มความสามารถให้กับโปรแกรมหลักเพื่อให้ทำงานได้ดีขึ้น โดยจะติดตั้งเพื่อใช้งานหรือไม่ติดตั้งก็ได้
 
8. เรื่อง ผลการประชุมคณะกรรมการนโยบายที่ดินแห่งชาติ ครั้งที่ 1/2566
                   คณะรัฐมนตรีมีมติรับทราบตามที่สำนักงานคณะกรรมการนโยบายที่ดินแห่งชาติ (สคทช.) เสนอผลการประชุมคณะกรรมการนโยบายที่ดินแห่งชาติ (คทช.) ครั้งที่ 1/2566 เมื่อวันที่ 16 มกราคม 2566 ดังนี้
                   สาระสำคัญของเรื่อง
                   สคทช. รายงานว่า คทช. ในการประชุมครั้งที่ 1/2566 เมื่อวันที่ 16 มกราคม 2566 ได้มีมติรับทราบและพิจารณาผลการดำเนินงานในเรื่องต่าง ๆ สาระสำคัญสรุปได้ ดังนี้ 
 
 



เรื่อง
ความเห็นที่ประชุม/มติ คทช.


1. เรื่องเพื่อทราบ จำนวน 1 เรื่อง


          ผลการดำเนินงานของฝ่ายเลขานุการ คทช. และคณะอนุกรรมการภายใต้ คทช. ดังนี้
			          1.1 ผลการดำเนินงานของฝ่ายเลขานุการ คทช. เช่น (1) ภาพรวมผลการจัดที่ดินทำกินให้ชุมชน ปีงบประมาณ พ.ศ. 2558-2565 พื้นที่เป้าหมาย 1,491 พื้นที่ 70 จังหวัด เนื้อที่ 5.79 ล้านไร่ ใน 9 ประเภทที่ดิน เช่น ป่าสงวนแห่งชาติ (663 พื้นที่ เนื้อที่ 3.98 ล้านไร่) ป่าไม้ถาวร (2 พื้นที่ เนื้อที่ 1.15 เเสนไร่) และป่าชายเลน (577 พื้นที่ เนื้อที่ 26,217 ไร่) ทั้งนี้ ได้จัดคนเข้าใช้ประโยชน์ในที่ดินแล้ว 78,109 ราย 96,536 แปลง เนื้อที่ 5.29 แสนไร่ ใน 354 พื้นที่ (2) การดำเนินงานภายใต้แผนปฏิรูปประเทศด้านสังคม กิจกรรม ปฏิรูปประเทศที่ 5 (Big Rock) การสร้างมูลค่าที่ดินที่รัฐจัดให้กับประชาชน โดย สคทช. ได้ดำเนินโครงการจัดทำแนวทางการสร้างมูลค่าที่ดินที่รัฐจัดให้กับประชาชน ในงบปีประมาณ พ.ศ. 2565 โดยมีข้อเสนอแนวทางการสร้างมูลค่าที่ดินที่รัฐจัดให้กับประชาชน ดังนี้ 1) การปรับปรุงกฎหมายและระเบียบในการจัดที่ดินเพื่อลดข้อจำกัดในการแลกเปลี่ยน/จำหน่ายจ่ายโอนและเพื่อลดข้อจำกัดการใช้ประโยชน์ที่ดิน และการปรับปรุงกฎหมายและระเบียบเพื่อลดข้อจำกัดการใช้ประโยชน์ที่ดิน 2) การกำหนดแนวทางการประเมินมูลค่าที่ดินและทรัพย์สินที่รัฐจัดให้กับประชาชนและ 3) การจัดให้มีระบบหรือสถาบันที่ให้สินเชื่อระยะกลางและระยะยาวให้แก่ประชาชนที่ได้รับการจัดที่ดินของรัฐ และจัดให้มีระบบบประกันความเสี่ยงในการอำนวยสินเชื่อ ทั้งนี้ สคทช. จะได้นำแนวทางดังกล่าวเสนอต่อคณะอนุกรรมการนโยบาย แนวทาง และมาตรการการบริหารจัดการที่ดินและทรัพยากรดิน และ คทช. พิจารณา ตามลำดับต่อไปและ (3) การขอให้พื้นที่อาคารราชพัสดุเป็นที่ตั้งของ สคทช. ขณะนี้อยู่ระหว่างดำเนินการจ้างออกแบบแก้ไขปรับปรุงอาคารโดยจะขอรับการสนับสนุนงบกลางเพื่อดำเนินการปรับปรุงอาคารต่อไป
			          1.2 ผลการดำเนินงานของคณะอนุกรรมการภายใต้ คทช. เช่น (1) คณะอนุกรรมการจัดหาที่ดิน ปีงบประมาณ พ.ศ. 2565 ได้เห็นชอบให้นำพื้นที่ไปดำเนินการจัดที่ดินทำกินให้ชุมชน 2 พื้นที่ ใน 2 จังหวัด เนื้อที่ 4,583 ไร่ (2) คณะอนุกรรมการจัดที่ดิน ปีงบประมาณ พ.ศ. 2566 ได้ส่งข้อมูลให้คณะอนุกรรมการนโยบายที่ดินจังหวัดดำเนินการจัดราษฎรเข้าครอบครองและทำประโยชน์ในพื้นที่เป้าหมาย 1,981 แปลง 1,656 ราย เนื้อที่ 6,687 ไร่ ใน 16 พื้นที่ 7 จังหวัด และ (3) คณะอนุกรรมการปรับปรุงแผนที่แนวเขตที่ดินของรัฐแบบบูรณาการ มาตราส่วน 1 : 4000 (One Map) และแก้ไขปัญหาแนวเขตที่ดินของรัฐ ปีงบประมาณ พ.ศ. 2566 ได้ดำเนินการปรับปรุงแผนที่แนวเขตที่ดินของรัฐของพื้นที่กลุ่มที่ 2 จำนวน 11 จังหวัด ประกอบด้วย จังหวัดจันทบุรี ฉะเชิงเทรา ชลบุรี ชัยนาท ตราด นครนายก นครสวรรค์ ระยอง (ยกเว้น กรณีพื้นที่อุทยานแห่งชาติเขาแหลมหญ้า-หมู่เกาะเสม็ด) ลพบุรี ศรีสะเกษ และสระบุรี ซึ่งคณะรัฐมนตรีมีมติเมื่อวันที่ 22 พฤศจิกายน 2565 [เรื่อง ผลการดำเนินการปรับปรุงแผนที่แนวเขตที่ดินของรัฐแบบบูรณาการ มาตรส่วน 1 : 4000 (One Map) ของพื้นที่กลุ่มที่ 2 จำนวน 11 จังหวัด] เห็นชอบแนวทางการแก้ไขปัญหาผลกระทบที่อาจเกิดขึ้นกับประชาชนจากการดำเนินงานปรับปรุงแผนที่แนวเขตที่ดินของรัฐ 10 ข้อ และให้นำไปใช้กับทุกกลุ่มจังหวัด เพื่อใช้เป็นแนวทางปฏิบัติอย่างเดียวกัน
มติ คทช.: รับทราบผลการดำเนินงานของฝ่ายเลขานุการ คทช. และคณะอนุกรรมการ ภายใต้ คทช.


2. เรื่องเพื่อพิจารณา จำนวน 2 เรื่อง


          2.1 การดำเนินการปรับปรุงแผนที่แนวเขตที่ดินของรัฐแบบบูรณาการมาตราส่วน 1 : 4000 (One Map) ของพื้นที่กลุ่มที่ 3 จำนวน 11 จังหวัด คณะอนุกรรมการปรับปรุงแผนที่แนวเขตที่ดินของรัฐแบบบูรณาการมาตราส่วน 1 : 4000 (One Map) ในการประชุมเมื่อวันที่ 16 ธันวาคม 2565 มีมติเห็นชอบ ดังนี้
			          (1) ผลการดำเนินการปรับปรุงแผนแนวเขตที่ดินของรัฐแบบบูรณาการมาตราส่วน 1 : 4000 (One Map) พื้นที่กลุ่มที่ 3 จำนวน 11 จังหวัด ประกอบด้วย จังหวัดนครราชสีมา บุรีรัมย์ ปราจีนบุรี มหาสารคาม ร้อยเอ็ด ชัยภูมิ สระแก้ว สุรินทร์ อุบลราชธานี เพชรบูรณ์ และเลย (ยกเว้นกรณีแนวเขตอุทยานแห่งชาติทับลาน จังหวัดนครราชสีมา และปราจีนบุรี) และให้นำเสนอ คทช. เพื่อพิจารณาให้ความเห็นชอบต่อไป
			          (2) ข้อเสนอแนะ/แนวทางการแก้ไขปัญหาของหน่วยงานที่รับผิดชอบที่ดินของรัฐ กรณีการดำเนินการปรับปรุงแผนที่แนวเขตที่ดินของรัฐฯ (One Map) อาจมีผลกระทบกับประชาชนในพื้นที่กลุ่มที่ 3 จำนวน 11 จังหวัดดังกล่าว โดยให้ถือเป็นส่วนประกอบของแนวทางการแก้ไขปัญหาผลกระทบที่อาจเกิดขึ้นกับประชาชนจากการดำเนินงานปรับปรุงแผนที่แนวเขตที่ดินของรัฐตามมติคณะรัฐมนตรีเมื่อวันที่ 22 พฤศจิกายน 2565 [เรื่อง ผลการดำเนินการปรับปรุงแผนที่แนวเขตที่ดินของรัฐแบบบูรณาการ มาตราส่วน 1 : 4000 (One Map) ของพื้นที่กลุ่มที่ 2 จำนวน 11 จังหวัด]
			          (3) แนวทางการแก้ไขปัญหากรณีพื้นที่อุทยานแห่งชาติทับลาน จังหวัดนครราชสีมา และปราจีนบุรี (กรณีเร่งด่วน) ดังนี้
			             (3.1) กรณีอุทยานแห่งชาติทับซ้อนกับเขตปฏิรูปที่ดิน [ซึ่งกรมป่าไม้ส่งมอบพื้นที่ให้สำนักงานการปฏิรูปที่ดินเพื่อเกษตรกรรม           (ส.ป.ก.) ดำเนินการ] ให้ยึดเส้นแนวเขตของ ส.ป.ก. ซึ่งเป็นไปตามหลักเกณฑ์การปรับปรุงแผนที่แนวเขตที่ดินของรัฐฯ (One Map) ข้อ 5.11 และ 6.12 โดยอยู่ในอำนาจของคณะอนุกรรมการปรับปรุงแผนที่แนวเขตที่ดินของรัฐฯ (One Map) ให้นำเรื่องเสนอ คทช. และคณะรัฐมนตรีเพื่อพิจารณาให้ความเห็นชอบต่อไป
			             (3.2) กรณีพื้นที่นอกแนวเขตที่กรมป่าไม้ส่งมอบให้ ส.ป.ก. ดำเนินการ (แต่อยู่ภายในเขตเส้นปรับปรุงปี 2543) ให้นำข้อเสนอของหน่วยงานที่เกี่ยวข้อง 2 แนวทาง คำวินิจฉัยของผู้ตรวจการแผ่นดิน วิเคราะห์ข้อดีและข้อเสียเสนอคณะอนุกรรมการนโยบาย แนวทาง และมาตรการการบริหารจัดการที่ดินฯ ของ คทช. เพื่อพิจารณากำหนดนโยบายว่าพื้นที่ดังกล่าว ควรใช้แนวทางการดำเนินการที่เหมาะสมอย่างไร ซึ่งเป็นไปตามมติคณะรัฐมนตรีเมื่อวันที่ 22 พฤศจิกายน 2565 [เรื่อง ผลการดำเนินการปรับปรุงแผนที่แนวเขตที่ดินของรัฐแบบบูรณาการมาตราส่วน 1: 4000 (One Map) ของพื้นที่กลุ่มที่ 2 จำนวน 11 จังหวัด] เสนอ คทช. และคณะรัฐมนตรีเพื่อพิจารณา แล้วแจ้งให้คณะอนุกรรมการปรับปรุงแผนที่แนวเขตที่ดินของรัฐฯ (One Map) ทราบต่อไป
มติ คทช.: 
			1. เห็นชอบต่อผลการดำเนินการปรับปรุงแผนที่แนวเขตที่ดินของรัฐฯ (One Map) ในพื้นที่กลุ่มที่ 3 จำนวน 11 จังหวัด ดังกล่าว และมอบหมายให้ สคทช. เสนอคณะรัฐมนตรีพิจารณาต่อไป [คณะรัฐมนตรีมีมติ (28 กุมภาพันธ์ 2566) เห็นชอบแล้ว
			ทั้งนี้ แนวทางการแก้ไขปัญหาผลกระทบที่อาจเกิดขึ้นกับประชาชนเป็นไปตามมติคณะรัฐมนตรี เมื่อวันที่ 22 พฤศจิกายน 2565 ดังกล่าว ซึ่งนำไปใช้กับทุกกลุ่ม จังหวัดเพื่อเป็นมาตรฐานเดียวกัน
			2. เห็นชอบแนวทางการแก้ไขปัญหากรณีพื้นที่อุทยานแห่งชาติทับลาน จังหวัดนครราชสีมา และปราจีนบุรี (กรณีเร่งด่วน) ดังนี้
			          2.1 การดำเนินการปรับปรุงแผนที่แนวเขตที่ดินของ   รัฐฯ (One Map) กรณีอุทยานแห่งชาติทับซ้อนกับเขตปฏิรูปที่ดิน (ซึ่งกรมป่าไม้ ส่งมอบพื้นที่ให้              ส.ป.ก. ดำเนินการ) ให้ยึดเส้นแนวเขตของ ส.ป.ก. ซึ่งเป็นไปตามหลักเกณฑ์การปรับปรุงแผนที่แนวเขตที่ดินของรัฐฯ (One Map) และให้ สคทช. นำเรื่องเสนอคณะรัฐมนตรีเพื่อพิจารณาให้ความเห็นชอบต่อไป [คณะรัฐมนตรีมีมติ (14 มีนาคม 2566) เห็นชอบแล้ว]
			          2.2 มอบหมายให้คณะอนุกรรมการนโยบาย แนวทาง และมาตรการการบริหารจัดการที่ดินฯ รับเรื่องไปพิจารณากรณีพื้นที่นอกแนวเขตที่กรมป่าไม้ส่งมอบให้ ส.ป.ก. ดำเนินการ (แต่อยู่ภายในเขตเส้นปรับปรุงปี 2543) ว่าควรใช้แนวทางการดำเนินการที่เหมาะสมอย่างไร และนำเรื่องเสนอ คทช. พิจารณา ผลเป็นประการใดให้เสนอคณะรัฐมนตรีเพื่อพิจารณาให้ความเห็นชอบต่อไป [คณะรัฐมนตรีมีมติ (14 มีนาคม 2566) เห็นชอบแล้ว] แล้วแจ้งคณะอนุกรรมการปรับปรุงแผนที่แนวเขตที่ดินของรัฐฯ (One Map) ทราบและพิจารณาในส่วนที่เกี่ยวข้องต่อไป


          2.2 การแก้ไขปัญหาข้อพิพาท กรณีป่าสงวนแห่งชาติ
			ป่าพระแท่นดงรัง ในพื้นที่ตำบลพระแท่น อำเภอท่ามะกา
			จังหวัดกาญจนบุรีทับซ้อนกับวัดพระแท่นดงรังวรวิหาร
			โดยมีประเด็นข้อกฎหมาย 4 ประเด็น ดังนี้
			          (1) การกำหนด “เขตป่าสงวนแห่งชาติ” ตามกฎหมายว่าด้วยป่าสงวนแห่งชาติ จะประกาศกำหนดโดยทับซ้อนพื้นที่เดียวกันกับ “เขตโบราณสถาน” ตามกฎหมายว่าด้วยโบราณสถาน ได้หรือไม่
			          (2) การประกาศกำหนด “เขตโบราณสถาน” ของกรมศิลปากรตามกฎหมายว่าด้วยโบราณสถาน จะเป็นผลให้วัดพระแท่นดงรังฯ มีสิทธิครอบครองในที่ดินตามพื้นที่ที่กรมศิลปากรได้ประกาศกำหนดหรือไม่ เพียงใด
			          (3) ตามบทกฎหมายและเอกสารของทางราชการเท่าที่ปรากฏในขณะนี้ (ทั้งของทางราชการและของวัดพระแท่นดงรังฯ) มีกฎหมายเเละเอกสารใดบ้างที่แสดงให้เห็นว่าวัดมีกรรมสิทธิ์หรือมีสิทธิครอบครองในที่ดินและถ้ามีเอกสารเช่นนั้น สิทธิของวัดดังกล่าวมีอยู่เพียงใดและตั้งแต่เมื่อใด
			          (4) คำพิพากษาเกี่ยวกับการโต้แย้งสิทธิในที่ดินในคดีระหว่าง วัดพระแท่นดงรังฯ กับเอกชน จะนำมาใช้ยันกับทางราชการได้เพียงใดและในคำพิพากษาดังกล่าว มีข้อเท็จจริงใดบ้างที่แสดงให้เห็นว่าวัดมีกรรมสิทธิ์หรือสิทธิครอบครองในที่ดิน ณ ที่ใด
			          คณะอนุกรรมการกลั่นกรองกฎหมายการบริหารจัดการที่ดินและทรัพยากรดิน ในการประชุมครั้งที่ 1/2566 เมื่อวันที่ 9 มกราคม 2566 ได้พิจารณาแล้ว มีมติเห็นชอบตามที่ฝ่ายเลขานุการเสนอ ดังนี้
			          (1) เสนอให้กรมป่าไม้ กระทรวงทรัพยากรธรรมชาติ
			และสิ่งแวดล้อม (ทส.) เพิกถอนป่าสงวนแห่งชาติป่าพระแท่นดงรัง บางส่วน บริเวณที่ตั้งของวัดพระแท่นดงรังฯ โบสถ์ เขาถวายพระเพลิงรวมถึงบริเวณที่โรงเรียนขอใช้พื้นที่จากวัดพระแท่นดงรังฯ จัดตั้งโรงเรียน เนื้อที่ประมาณ 193 ไร่ ตามแนวทางที่กรมป่าไม้ได้เคยดำเนินการไว้แล้ว โดยให้ระบุหมายเหตุ แนบท้ายกฎกระทรวงเพิกถอนป่าสงวนแห่งชาติ ให้มีข้อความไปถึงว่า เพิกถอนป่าสงวนแห่งชาติดังกล่าว เพื่อให้เป็นอาณาเขตของวัดพระแท่นดงรังฯ และเป็นที่ธรณีสงฆ์
			          (2) ทั้งนี้ หากภายภาคหน้า วัดพระแท่นดงรังฯ มีเอกสารหรือพยานหลักฐานเพิ่มเติมที่จะขอออกเอกสารสิทธิตามประมวลกฎหมายที่ดินในบริเวณนอกเหนือจากพื้นที่ 193 ไร่ ก็สามารถนำมาใช้เป็นพยานหลักฐานเพื่อยื่นขอออกเอกสารสิทธิในที่ดินได้ต่อไป โดยมติที่ประชุมในเรื่องนี้ที่ประชุมคณะอนุกรรมการกลั่นกรองฯ ได้รับรองในการประชุมด้วยแล้ว
มติ คทช.: เห็นชอบการแก้ไขปัญหาข้อพิพาท กรณีป่าสงวนแห่งชาติป่าพระแท่นดงรังในพื้นที่ ตำบลพระแท่น อำเภอท่ามะกา จังหวัดกาญจนบุรี
			ทับซ้อนกับวัดพระแท่นดงรังฯ
			โดยให้กรมป่าไม้เพิกถอนป่าสงวนแห่งชาติป่าพระแท่นดงรังบางส่วนเนื้อที่ประมาณ 193 ไร่ เพื่อให้เป็นอาณาเขตของวัดพระแท่นดงรังฯ และเป็นที่ธรณีสงฆ์ และมอบหมายให้ ทส. โดยกรมป่าไม้พิจารณาดำเนินการต่อไป ทั้งนี้ หากภายภาคหน้าวัดพระแท่นดงรังฯ มีเอกสารหรือพยานหลักฐานเพิ่มเติมที่จะขอออกเอกสารสิทธิตามประมวลกฎหมายที่ดินก็สามารถนำมาใช้เป็นพยานหลักฐานเพื่อยื่นขอออกเอกสารสิทธิในที่ดินได้ต่อไป


3. เรื่องอื่น ๆ เรื่อง ติดตามผลการแก้ไขปัญหากลุ่มราษฎรร้องขอที่ดินทำกินในเขตป่าสงวนแห่งชาติ อำเภอด่านช้าง จังหวัดสุพรรณบุรี
			          3.1 จังหวัดสุพรรณบุรีขอหารือกรณีกลุ่มราษฎรผู้เดือดร้อนเรื่องที่ดินทำกินเรียกร้องที่ทำกินในเขตป่าสงวนแห่งชาติป่าองค์พระ ป่าเขาพุระกำและป่าเขาห้วยพลู ท้องที่ตำบลวังยาว อำเภอด่านช้าง จังหวัดสุพรรณบุรี เนื้อที่ 557 ไร่ โดยกลุ่มราษฎรฯ ขอให้พิจารณาจัดที่ดินให้กลุ่มทั้งกลุ่มเนื่องจากว่าเป็นผู้เรียกร้องที่ดินทำกินที่มาลงทะเบียนผู้ยากไร้ไม่มีที่ดินทำกินเป็นกลุ่มแรก
			          3.2 พื้นที่ป่าสงวนแห่งชาติป่าองค์พระ ป่าเขาพุระกำ และป่าเขาห้วยพลูได้กำหนดเป็นพื้นที่เป้าหมายการจัดที่ดินทำกินป่าสงวนแห่งชาติแปลงว่าง (การจัดระบบการใช้ประโยชน์) กรมป่าไม้ได้อนุญาตให้เข้าทำประโยชน์หรืออยู่อาศัยในเขตป่าสงวนแห่งชาติ (แบบ ป.ส. 23-1) เล่มที่ 16 ฉบับที่ 3 ลงวันที่ 19 เมษายน 2565 โดยกระบวนการจัดที่ดินในป่าสงวนแห่งชาติแปลงว่างกำหนดประเภทของผู้ที่ได้รับการจัดที่ดินจะพิจารณาจากผู้ที่ถูกผลักดันและอพยพโยกย้ายออกจากพื้นที่สงวนหวงห้ามของรัฐ ผู้ที่ได้รับผลกระทบจากการดำเนินการตามโครงการของทางราชการที่สูญเสียที่ดินทำกิน และผู้ที่ไร้ที่ดินทำกินที่ขอรับการจัดที่ดินที่มีถิ่นที่อยู่ในท้องที่ที่จะจัดที่ดิน (พิจารณาจากหมู่บ้าน ตำบล อำเภอ หากมีพื้นที่เหลือจึงจะจัดให้ผู้ที่มีถิ่นที่อยู่ในท้องที่ใกล้เคียงอื่นต่อไป และได้ขึ้นทะเบียนไว้กับทางราชการ) ตามลำดับ
มติ คทช.: มอบหมายให้หน่วยงานที่รับผิดชอบที่ดินของรัฐพิจารณานำเสนอที่ดินของรัฐแปลงว่างที่หมดอายุสัมปทานและไม่มีแผนการดำเนินงานในพื้นที่เสนอเป็นพื้นที่เป้าหมายการจัดที่ดินทำกินให้ชุมชนต่อไป



__________________
1 หลักเกณฑ์การปรับปรุงแผนที่แนวเขตที่ดินของรัฐฯ (One Map) ข้อ 5.1 หมายถึง กรณีป่าสงวนแห่งชาติทับซ้อนกับเขตปฏิรูปที่ดินให้ใช้แนวเขตตามพระราชกฤษฎีกากำหนดเขตปฏิรูปที่ดินที่มีแผนงานดำเนินการแล้วเป็นหลัก และอยู่ในเขตพื้นที่ที่กรมป่าไม้ส่งมอบให้ ส.ป.ก. กรณีพระราชกฤษฎีกากำหนดเขตปฏิรูปที่ดินทั้งตำบล/อำเภอ ให้ใช้แนวเขตปฏิรูปที่ดินตามแผนที่ที่กรมป่าไม้ส่งมอบพื้นที่ป่าสงวนแห่งชาติให้ ส.ป.ก. รวมทั้งพื้นที่ที่ ส.ป.ก. กันคืน (RF)           ตามบันทึกข้อตกลงเมื่อวันที่ 14 กันยายน 2538
2 หลักเกณฑ์การปรับปรุงแผนที่แนวเขตที่ดินของรัฐฯ (One Map) ข้อ 6.1 หมายถึง กรณีกรมป่าไม้ส่งมอบพื้นที่ให้ ส.ป.ก. และได้มีพระราชกฤษฎีกากำหนดให้เป็นเขตปฏิรูปที่ดินก่อนการกำหนดให้เป็นเขตอุทยานแห่งชาติ เขตรักษาพันธุ์สัตว์ป่า เขตห้ามล่าสัตว์ป่า ให้ใช้แนวเขตปฏิรูปที่ดินเป็นหลัก เว้นแต่เป็นพื้นที่ที่ไม่สมควรนำไปปฏิรูปที่ดิน ตามมติคณะรัฐมนตรีเมื่อวันที่ 1 มีนาคม 2537 (เรื่อง ขออนุมัติดำเนินการปฏิรูปที่ดินเพื่อเกษตรกรรมในพื้นที่ป่าสงวนแห่งชาติ ในเขตเศรษฐกิจที่เสื่อมโทรม) ให้ใช้แนวเขตอุทยานแห่งชาติ เขตรักษาพันธุ์สัตว์ป่า เขตห้ามล่าสัตว์ป่า เป็นหลัก
 



ต่างประเทศ



 
9. เรื่อง รายงานผลการเดินทางเยือนสหรัฐอาหรับเอมิเรตส์ของรองนายกรัฐมนตรีและรัฐมนตรีว่าการกระทรวงพาณิชย์
                   คณะรัฐมนตรีมีมติรับทราบตามที่กระทรวงพาณิชย์ (พณ.) เสนอผลจากการเดินทางเยือนสหรัฐอาหรับเอมิเรตส์ (United Arab Emirates: UAE) ของรองนายกรัฐมนตรีและรัฐมนตรีว่าการกระทรวงพาณิชย์  ของรองนายกรัฐมนตรี (นายจุรินทร์ฯ) และรัฐมนตรีว่าการกระทรวงพาณิชย์และคณะผู้บริหารระดับสูงของ พณ. ระหว่างวันที่ 6-8 กุมภาพันธ์ 2566 [คณะรัฐมนตรีมีมติ (28 กุมภาพันธ์ 2566) ที่เห็นชอบการเข้าร่วมการเจรจาจัดทำความตกลงหุ้นส่วนทางเศรษฐกิจ (Comprehensive Economic Partnership Agreement: CEPA) กับ UAE ของประเทศไทย กรอบการเจจาความตกลงฯ และเอกสารร่างขอบเขต (Term Of Reference:TOR) สำหรับการเจรจาจัดทำความตกลงฯ] สรุปสาระสำคัญได้ ดังนี้
                   1. ประเด็นการหารือ รองนายกรัฐมนตรี (นายจุรินทร์ฯ) และรัฐมนตรีว่าการกระทรวงพาณิชย์ได้หารือกับรัฐมนตรีแห่งรัฐประจำกระทรวงเศรษฐกิจ UAE ด้านการค้าต่างประเทศสรุปได้ ดังนี้
                             1.1 ไทยและ UAE เห็นพ้องที่จะจัดทำ CEPA ระหว่างกันเนื่องจากจะก่อให้เกิดการขยายตัวทางการค้าและการลงทุนอย่างยั่งยืน โดยทั้งสองฝ่ายได้มอบหมายให้หน่วยงานที่รับผิดชอบหารือเพื่อให้สามารถเริ่มการเจรจาได้โดยเร็ว ซึ่งไทยจะเสนอคณะรัฐมนตรีให้ความเห็นชอบกรอบการเจรจาก่อนประกาศเริ่มการเจรจาอย่างเป็นทางการต่อไปและจะผลักดันให้การเจราจาแล้วเสร็จภายใน 6 เดือน ทั้งนี้ ปัจจุบัน UAE มีความตกลง CEPA ที่ได้ข้อสรุปแล้วร่วมกับ 3 ประเทศ ได้แก่ สาธารณรัฐอินเดีย รัฐอิสราเอล และสาธารณรัฐอินโดนีเซียและอยู่ระหว่างเร่งเจรจากับหลายประเทศ เช่นสาธารณรัฐตุรกี ราชอาณาจักรกัมพูชา และสาธารณรัฐเกาหลี
                             1.2 การส่งเสริมการค้าการลงทุนระหว่างไทยและ UAE ได้แก่ (1) การจัดตั้งกลไกสภาธุรกิจ (Joint Business Council. (JBC) ไทย-UAE เพื่อสนับสนุนการค้าการลงทุน และการดำเนินธุรกิจ (2) การเชิญชวนนักธุรกิจ UAE มาลงทุนในไทย โดย UAE สนใจที่จะลงทุนในอุตสาหกรรมโครงสร้างพื้นฐาน ดิจิทัล และความมั่นคงทางอาหาร และ (3) การเชิญชวนนักธุรกิจ UAE เข้าร่วมงานแสดงสินค้าในไทย เช่น งาน Bangkok Gems & Jewelry Fair (สินค้าอัญมณีและเครื่องประดับ) และงาน THAIFEX (อาหาร)
                             1.3 การขอเสียงสนับสนุนให้จังหวัดภูเก็ตเป็นเจ้าภาพจัดงาน Specialised Expo1 2028 ซึ่งองค์การนิทรรศการนานาชาติจะจัดให้มีการเลือกประเทศเจ้าภาพจัดงานดังกล่าวในเดือนมิถุนายน 2566
                   2. รองนายกรัฐมนตรี (นายจุรินทร์ฯ) และรัฐมนตรีว่าการกระทรวงพาณิชย์ได้เป็นสักขีพยานในการลงนามสัญญาซื้อขายสินค้า (Memorandum of Purchasing: MoP) และความร่วมมือ (Memorandum of Understanding: MoU) ระหว่างภาคเอกชนไทยและ UAE สรุปได้ ดังนี้
                             2.1 การลงนาม MoP ระหว่างบริษัทไทยและ UAE จำนวน 5 คู่ ใน 4 กลุ่มสินค้า ได้แก่ อาหาร สุขภัณฑ์และกระเบื้องเซรามิค ชิ้นส่วนยานยนต์ และผลิตภัณฑ์เมลามีน มูลค่ารวม
1,330 ล้านบาท
                             2.2 การลงนามจัดตั้ง JBC ไทย-UAE ซึ่งคาดว่าจะเป็นกลไกขับเคลื่อนให้เกิดมูลค่าการค้าระหว่างไทยและ UAE จำนวน 30,000 ล้านบาท
                             2.3 การลงนาม MoU ระหว่าง DP World (บริษัทด้านโลจิสติกส์ของ UAE) กับภาคเอกชนไทยเกี่ยวกับความร่วมมือด้านโลจิสติกส์ภายใต้โครงการ World Logistics Passport (WLP2) ซึ่งเอกชนจะได้รับสิทธิประโยชน์ ดังนี้ (1) การลดต้นทุนโลจิสติกส์ (2) การประหยัดเวลาขนส่งสินค้าจากการลดขั้นตอนพิธีการศุลกากร     (3) การเข้าถึงประเทศที่เป็นสมาชิก WLP ได้ง่ายขึ้น และ (4) การใช้ประโยชน์จากเครือข่ายการขนส่งระหว่างประเทศของ DP World
ทั้งนี้ การเดินทางเยือน UAE ในครั้งนี้จะก่อให้เกิดมูลค่าการค้าระหว่างไทย-UAE จำนวน 31,330 ล้านบาท
                   3. กิจกรรมอื่น ๆ ประกอบด้วย
                             3.1 การประชุมร่วมกับทีมเศรษฐกิจของไทยใน UAE ปัจจุบันอินเดียเป็นคู่แข่งทางการค้ารายสำคัญของไทยในภูมิภาคตะวันออกกลางเนื่องจากอินเดียมีระยะทางการขนส่งสินค้าที่ใกล้กว่าไทย ประกอบกับอินเดียได้จัดทำ CEPA กับ UAE และอยู่ระหว่างการเจรจาจัดทำความตกลงการค้าเสรี (Free Trade Agreement: FTA) กับกลุ่มประเทศคณะมนตรีความร่วมมีอรัฐอ่าวอาหรับ (Gulf Cooperation Council: GCC3) ทั้งนี้ หากอินเดียได้ทำ FTA กับกลุ่ม GCC จะส่งผลให้การนำเข้าสินค้าจากอินเดียมีความรวดเร็วและราคาถูกกว่าไทย ดังนั้น จึงได้เสนอให้ พณ. จัดทำ FTA กับกลุ่มประเทศ GCC
                             3.2 พิธีเปิดโครงการ Thai Souq ซึ่งเป็นแหล่งรวบรวมและกระจายสินค้าและบริการของไทยในเมืองดูไบ โดยปัจจุบันมีร้านค้ามากกว่า 30 ร้าน เช่น ร้านอาหาร ของที่ระลึก เครื่องประดับ เครื่องสำอาง ซูเปอร์มาร์เก็ต และร้านนวดแผนไทย
                   4. แนวทางการดำเนินการในระยะต่อไปของ พณ.
                             4.1 อยู่ระหว่างประสานกับฝ่าย UAE เพื่อจัดการประชุมหารือประเมินการเจรจาเพื่อจัดทำ CEPA ระหว่างไทย-UAE ในระดับเจ้าหน้าที่อาวุโส และอยู่ระหว่างการศึกษาความเป็นไปได้ในการจัดทำ CEPA ระหว่างไทย-UAE ซึ่งคาดว่าจะศึกษาแล้วเสร็จภายในไตรมาสที่ 4 ของปี 2566
                             4.2 จัดกิจกรรมส่งเสริมการค้าระหว่างไทย-UAE เพื่อให้มูลค่าการส่งออกสินค้าไทยขยายตัวตามเป้าหมายที่ตั้งไว้ เช่น การให้ความรู้แก่ผู้ประกอบการไทย การส่งเสริมภาพลักษณ์สินค้าไทย การจัด  คณะผู้ประกอบการไทยเข้าร่วมงานแสดงสินค้าใน UAE และการจัดคณะผู้แทนการค้าจาก UAE มาเจรจาการค้ากับผู้ประกอบการไทย และการเชิญผู้นำเข้าจาก UAE เข้าร่วมงานแสดงสินค้าของไทย
____________
1 Specialised Expo หรืองานเอ็กซ์โปวาระพิเศษ เป็นงานมหกรรมระดับโลกภายใต้ลิขสิทธิ์ขององค์การนิทรรศการนานาชาติเพื่อการส่งเสริมภาพลักษณ์ด้านต่าง ๆ ของประเทศเจ้าภาพ
2 WLP ประกอบด้วยสมาชิกและพันธมิตร 17 ประเทศ ได้แก่ UAE ไทย สหรัฐเม็กซิโก สาธารณรัฐโคลอมเบีย สหพันธ์สาธารณรัฐบราซิล สาธารณรัฐอุรุกวัย ราชอาณาจักรโมร็อกโก สาธารณรัฐเซเนกัล สหพันธ์สาธารณรัฐไนจีเรีย สาธารณรัฐเคนยา สาธารณรัฐแอฟริกาต้ สาธารณรัฐคาซัคสถาน สาธารณรัฐอินเดีย สาธารณรัฐสิงคโปร์ มาเลเซีย สาธารณรัฐอินโดนีเซีย และสาธารณรัฐสังคมนิยมเวียดนาม
3 GCC ประกอบด้วยสมาชิก 6 ประเทศ ได้แก่ UAE ราชอาณาจักรซาอุดีอาระเบีย บาห์เรน รัฐสุลต่านโอมาน รัฐกาตาร์ และรัฐคูเวต
 
10. เรื่อง สรุปผลการประชุมรัฐมนตรีอาเซียนด้านดิจิทัล ครั้งที่ 3 และการประชุมที่เกี่ยวข้อง
                   คณะรัฐมนตรีมีมติรับทราบตามที่กระทรวงดิจิทัลเพื่อเศรษฐกิจและสังคม (ดศ.) เสนอสรุปผลการประชุมรัฐมนตรีอาเซียนด้านดิจิทัล ครั้งที่ 3 (The 3rd ASEAN Digital Ministers’ Meeting: ADGMIN ครั้งที่ 3) และการประชุมที่เกี่ยวข้อง ระหว่างวันที่ 9-10 กุมภาพันธ์ 2566 ณ เกาะโบราไคย์ สาธารณรัฐฟิลิปปินส์ (คณะรัฐมนตรีได้มีมติเมื่อวันที่ 31 มกราคม 2566 เห็นชอบร่างเอกสารผลลัพธ์ของการประชุม ADGMIN ครั้งที่ 3 และการประชุมที่เกี่ยวข้องรวม 7 ฉบับ1 และอนุมัติให้รัฐมนตรีว่าการกระทรวงดิจิทัลเพื่อเศรษฐกิจและสังคม หรือผู้แทนที่ได้รับมอบหมายลงนาม รับรองและให้ความเห็นชอบร่างเอกสารผลลัพธ์ของการประชุมฯ) โดยมีผู้แทนระดับรัฐมนตรีและ                ผู้ที่ได้รับมอบหมายของประเทศสมาชิกอาเซียน 9 ประเทศ2 ยกเว้นสาธารณรัฐแห่งสหภาพเมียนมาเข้าร่วมประชุมฯ (ประเทศไทยมีรัฐมนตรีว่าการกระทรวงดิจิทัลเพื่อเศรษฐกิจและสังคมเข้าร่วม) ร่วมกับประเทศคู่เจรจา [สาธารณรัฐประชาชนจีน (จีน) ประเทศญี่ปุ่น สาธารณรัฐเกาหลี (เกาหลีใต้) สาธารณรัฐอินเดีย (อินเดีย) สหรัฐอเมริกา และสหภาพโทรคมนาคมระหว่างประเทศ (International Telecommunication Union: ITU)] และเลขาธิการอาเซียนเข้าร่วมประชุมฯ โดยมีผลการประชุมฯ สรุปได้ ดังนี้




ประเด็น
ผลการประชุมฯ


1. การร่วมแลกเปลี่ยนความก้าวหน้าการพัฒนาด้านดิจิทัลในภูมิภาคอาเซียน
รัฐมนตรีว่าการกระทรวงดิจิทัลเพื่อเศรษฐกิจและสังคมได้ร่วมกล่าวถ้อยแถลงและแลกเปลี่ยนมุมมองภายใต้ห้อข้อ การผนึกกำลังสู่อนาคตดิจิทัลที่ยั่งยืน (Synergy Towards a Sustainable Digital Future) โดยเน้นย้ำถึงความสำคัญของการเตรียมความพร้อมด้านดิจิทัล การส่งเสริมความร่วมมือตามแผนแม่บทอาเซียนด้านดิจิทัล ค.ศ. 2025 (ASEAN Digital Masterplan 2025: ADM 2025) และแบ่งปันข้อมูล การปรับเปลี่ยนไปสู่ดิจิทัลของไทยโดยให้ความสำคัญกับการพัฒนาทักษะด้านดิจิทัล การพัฒนาและประยุกต์ใช้เทคโนโลยี 5G ในสาขาต่าง ๆ และเน้นย้ำถึงความท้าทายในระดับภูมิภาคและระดับโลกเกี่ยวกับผลกระทบจากภัยคุกคามด้านความมั่นคงปลอดภัยไซเบอร์ที่มาพร้อมกับการเร่งการปรับเปลี่ยนไปสู่ดิจิทัล เช่น ปัญหาข่าวปลอม (Fake News) และปัญหาการหลอกลวงผ่านสื่อออนไลน์


2. การผลักดันประเด็นสำคัญเร่งด่วนของไทย
ไทยได้เสนอกิจกรรมความร่วมมือภายใต้คณะทำงานด้านการต่อต้านการหลอกลวงออนไลน์ของอาเซียน เช่น (1) การประสานงานและการแลกเปลี่ยนข้อมูลเกี่ยวกับการป้องกันและแก้ไขปัญหาการหลอกลวงออนไลน์ (Anti-Online Scam) ระหว่างประเทศสมาชิกอาเซียน (2) การสร้างเครือข่ายอาเซียน ระหว่างหน่วยงานที่เกี่ยวข้องและจัดทำมาตรการเพื่อปกป้องประชาชนจากการหลอกลวงทางออนไลน์ และ (3) การจัดกิจกรรมพัฒนาศักยภาพของบุคลากร โดยที่ประชุมเจ้าหน้าที่อาวุโสอาเซียนด้านดิจิทัล ครั้งที่ 3 (The 3rd ASEAN Digital Senior Officials’Meeting: ADGSOM ครั้งที่ 3) และ ADGMIN ครั้งที่ 3 ได้สนับสนุนข้อเสนอดังกล่าวของไทย พร้อมทั้งเสนอแนะให้มีการแจ้งเวียนร่างเอกสารแนวคิดด้านการต่อต้านการหลอกลวงออนไลน์ให้องค์กรอาเซียนสาขาที่เกี่ยวข้องพิจารณาให้ความเห็นและข้อเสนอแนะต่อไป


3. การรายงานผลการดำเนินงานสำคัญ ปี 2565
รับทราบผลงานความสำเร็จของโครงการสำคัญ ประจำปี 2565 ได้แก่ (1) รายงานการศึกษาภูมิทัศน์ปัญญาประดิษฐ์ของอาเชียน (ASEAN AI Landscape Study Report) (2) แนวทางปฏิบัติร่วมระหว่างข้อสัญญาต้นแบบของอาเชียนและข้อสัญญามาตรฐานของสหภาพยุโรปสำหรับการโอนข้อมูลระหว่างประเทศ (Guide to ASEAN Model Contractual Clauses and EU Standard Contractual Clauses for International Data Transfers) (3) กรอบการดำเนินงานของศูนย์ประสานงานการรักษาความมั่นคงปลอดภัยระบบคอมพิวเตอร์ของอาเซียน (Operational Framework ASEAN Computer Emergency Response Team: ASEAN CERT) และ (4) โครงการ ASEAN Guidelines detailing Quality of Experience (QoE) Framework


4. การรับทราบผลการประชุมคณะกรรมการประสานงานอาเซียนด้านความมั่นคงปลอดภัยไซเบอร์ ครั้งที่ 3
ประเทศสมาชิกอาเซียนได้มีการแลกเปลี่ยนพัฒนาการด้านความมั่นคงปลอดภัยไซเบอร์ในระดับประเทศ รวมถึงการดำเนินงานขององค์กรอาเซียนรายสาขาที่เกี่ยวข้องในการส่งเสริมความมั่นคงปลอดภัยไซเบอร์ของภูมิภาค โดยในส่วนของกรอบการประชุมสภาปฏิบัติการอาเซียนด้านความมั่นคงปลอดภัยบนเครือข่าย (ASEAN Network Security Action Council: ANSAC) ซึ่งอยู่ภายใต้กรอบการประชุมเจ้าหน้าที่อาวุโสอาเซียนดิจิทัล มีกิจกรรมและการดำเนินงานที่สำคัญ เช่น โครงการศูนย์ความร่วมมืออาเซียน-ญี่ปุ่น เพื่อพัฒนาบุคลากรด้านความมั่นคงปลอดภัยไซเบอร์และบริการดิจิทัลที่น่าเชื่อถือ


5. การอนุมัติงบประมาณ ประจำปี 2566
ในปี 2566 ไทยได้รับอนุมัติงบประมาณจากกองทุน ASEAN ICT Fund 1 โครงการ คือ โครงการ Towards ASEAN regional analysis: ASEAN Guidelines and Preparation on conducting digital statistics for economy-wide CGE database and bridging-digital-divide integrated simulation3 จำนวน 57,900 ดอลลาร์สหรัฐ


6. เอกสารผลลัพธ์สำคัญของการประชุม ADGMIN ครั้งที่ 3
ได้มีการรับรอง ให้ความเห็นชอบ และรับทราบเอกสาร จำนวน 6 ฉบับ ดังนี้
			6.1 รับรองปฏิญญาดิจิทัลโบราไคย์ (Boracay Digital Declaration)
			ซึ่งเป็นเอกสารที่มุ่งขับเคลื่อนการดำเนินการตามแผนแม่บทอาเซียนด้านดิจิทัล ค.ศ. 2025 แผนงานประชาคมเศรษฐกิจอาเซียน 2025: ADM 2025 และผลลัพธ์การประชุมสุดยอดอาเซียน ครั้งที่ 40 และ 41 และการประชุมที่เกี่ยวข้อง ที่ให้ความสำคัญกับการบูรณาการนโยบายและการดำเนินงานในทุกประชาคมให้เป็นไปในทิศทางเดียวกัน ทั้งนี้ ได้มีการปรับแก้ไข และเพิ่มเติมถ้อยคำให้สอดคล้องกับการดำเนินการตามแผนแม่บท ADM 2025 และการพัฒนาด้านดิจิทัลของประเทศไทย
			6.2 เห็นชอบกรอบการดำเนินงานเพื่อส่งเสริมการเติบโตของวิสาหกิจเริ่มต้นด้านดิจิทัลในอาเซียน (Framework for Promoting the Growth of Digital Startups in ASEAN) ซึ่งจัดทำขึ้นบนพื้นฐานตามความสมัครใจและไม่มีผลผูกพันโดยระบุถึงปัจจัยสำคัญในการสนับสนุนการพัฒนาระบบนิเวศของวิสาหกิจเริ่มต้นด้านดิจิทัล 6 เสาหลัก ได้แก่ ความสามารถ การศึกษา ความเชื่อมโยงสภาพแวดล้อมทางกฎหมาย โครงสร้างพื้นฐาน และเงินทุน
			6.3 เห็นชอบร่างข้อเสนอแนะเชิงนโยบาย : กรอบการดำเนินงานเพื่อส่งเสริมการเติบโตของวิสาหกิจเริ่มต้นด้านดิจิทัลในอาเซียน (Policy Recommendation: Framework for Promoting the Growth of Digital Startups in ASEAN) เป็นเอกสารที่ระบุถึงข้อเสนอแนะเชิงนโยบายสำหรับแต่ละประเทศสมาชิกอาเซียนเพื่อลดช่องว่างของการพัฒนาและสนับสนุนการพัฒนาระบบนิเวศของวิสาหกิจเริ่มต้นด้านดิจิทัล
			6.4 เห็นชอบแถลงข่าวร่วมสำหรับการประชุม ADGMIN ครั้งที่ 3 และการประชุมที่เกี่ยวข้อง (The 3rd ASEAN Digital Ministers’ Meeting and Related Meetings Joint Media Statement) โดยเป็นเอกสารที่ระบุถึงความก้าวหน้าในการพัฒนาด้านดิจิทัลของภูมิภาคอาเซียนตามแผนแม่บท ADM 2025 และการขับเคลื่อนตามแผนงานของอาเซียนที่เกี่ยวข้อง ทั้งนี้ ได้มีการปรับแก้ไขและเพิ่มเติมถ้อยคำให้สอดคล้องกับการดำเนินงานความร่วมมือระหว่างอาเซียนและคู่เจรจา และสนับสนุนการดำเนินการตามแผนแม่บท
			6.5 รับทราบแนวทางปฏิบัติร่วมระหว่างข้อสัญญาต้นแบบของอาเซียนและข้อสัญญามาตรฐานของสหภาพยุโรปสำหรับการโอนข้อมูลระหว่างประเทศ (Guide to ASEAN Model Contractual Clauses and EU Standard Contractual Clauses for International Data Transfers) เป็นเอกสารส่วนที่ 1 ที่เปรียบเทียบความเหมือนและความแตกต่างระหว่างข้อสัญญาต้นแบบของอาเซียน (ASEAN MCCs) และข้อสัญญามาตรฐานของสหภาพยุโรป (EU SCCs) ซึ่งจะนำไปสู่การสร้างความสอดคล้องทางกฎหมายกฎระเบียบด้านการคุ้มครองข้อมูลของภูมิภาคอาเซียนและสหภาพยุโรป
			6.6 รับทราบรายงานการศึกษาภูมิทัศน์ปัญญาประดิษฐ์ของอาเซียน
			(ASEAN AI Landscape Study Report) เป็นเอกสารการศึกษายุทธศาสตร์ข้อริเริ่ม และกรอบธรรมาภิบาลด้านปัญญาประดิษฐ์ (Atificial intelligence: AI) ของประเทศสมาชิกอาเซียน รวมถึงประเทศอื่น ๆ และองค์การระหว่างประเทศเพื่อเป็นข้อมูลพื้นฐานและแนวทางในการจัดทำธรรมาภิบาลด้าน AI สำหรับอาเซียน
			ทั้งนี้ ร่างบันทึกความเข้าใจระหว่างรัฐบาลของประเทศสมาชิกของสมาคมประชาชาติแห่งเอเชียตะวันออกเฉียงใต้ฯ ยังไม่มีการพิจารณาการลงนามเอกสารฉบับดังกล่าว เนื่องจาก ITU อยู่ระหว่างการพิจารณาร่างเอกสารดังกล่าว


7. การประชุม ADGMIN ครั้งที่ 3 กับคู่เจรจา (จีน ประเทศญี่ปุ่น เกาหลีใต้ อินเดีย สหรัฐอเมริกา และ ITU)
ที่ประชุม ADGMIN ครั้งที่ 3 ให้ความเห็นชอบต่อแผนงานความร่วมมือด้านดิจิทัลระหว่างอาเซียนกับคู่เจรจา โดยให้ความสำคัญกับการยกระดับความร่วมมือด้านดิจิทัล การพัฒนาทรัพยากรมนุษย์ การแสวงหาเทคโนโลยีอุบัติใหม่เพื่อนำมาประยุกต์ใช้ และการพัฒนาศักยภาพในระดับภูมิภาคเพื่อสร้างความมั่นคงปลอดภัยในโลกไซเบอร์ โดยมุ่งเน้นการดำเนินการที่สอดคล้องกับแผนแม่บท ADM 2025 และเน้นย้ำการส่งเสริมเวทีการหารือเชิงนโยบายและการกำกับดูแลระหว่างอาเซียนกับคู่เจรจาและหุ้นส่วนเพื่อการพัฒนา ตลอดจนการสร้างการมีส่วนร่วมกับภาคเอกชนเพื่อพัฒนาโครงสร้างพื้นฐานและบริการด้านดิจิทัลอย่างครอบคลุมและยั่งยืนต่อไป


8. การจัดการประชุม ADGMIN ครั้งที่ 4
สิงคโปร์จะเป็นเจ้าภาพจัดการประชุม ADGMIN ครั้งที่ 4 ซึ่งมีกำหนดการจะจัดขึ้นในช่วงต้นปี 2567


9. การหารือทวิภาคีระหว่างประเทศไทยและประเทศอื่น ๆ
9.1 สหรัฐอเมริกา ได้หารือและแลกเปลี่ยนข้อมูลทิศทางการพัฒนาด้านดิจิทัลที่สำคัญของประเทศ และประเด็นที่ทั้งสองฝ่ายให้ความสำคัญและต้องการผลักดัน เช่น การพัฒนโครงสร้างพื้นฐานดิจิทัล การพัฒนาและการประยุกต์ใช้เทคโนโลยี 5G และการส่งเสริมการปรับเปลี่ยนไปสู่ดิจิทัล และความร่วมมือด้านความมั่นคงปลอดภัยไซเบอร์
			9.2 มาเลเซีย ได้หารือในประเด็น เช่น ความร่วมมือด้านเศรษฐกิจดิจิทัลการพัฒนาโครงสร้างพื้นฐานด้านดิจิทัล การพัฒนาเมืองอัจฉริยะเทคโนโลยี 5G การจัดการปัญหาการหลอกลวงออนไลน์ การชำระเงินทางอิเล็กทรอนิกส์เพื่อส่งเสริมและอำนวยความสะดวกด้านการท่องเที่ยว และการส่งเสริมการลงทุนจากภาคเอกชนของทั้งสองฝ่าย
			9.3 ญี่ปุ่น ได้มีการหารือและแลกเปลี่ยนข้อมูลในประเด็น เช่น การพัฒนาและการประยุกต์ใช้เทคโนโลยี 5G การส่งเสริมการเชื่อมโยงโครงข่ายผ่านระบบ OpenRAN และแสดงความขอบคุณและยินดีต่อความสำเร็จของโครงการศูนย์ความร่วมมืออาเซียน-ญี่ปุ่น เพื่อพัฒนาบุคลากรด้านความมั่นคง ปลอดภัยไซเบอร์ (ASEAN-Japan Cybersecurity Capacity Building Centre: AJCCBC) ซึ่งดำเนินการโดยประเทศไทย
			9.4 จีน ได้หารือและแลกเปลี่ยนข้อมูลความร่วมมือด้านดิจิทัล เช่น ความร่วมมือด้านเศรษฐกิจดิจิทัล โดยไทยได้แจ้งความก้าวหน้าในการเตรียมการจัดการประชุมคณะทำงานร่วมไทย-จีน ด้านความร่วมมือในสาขาเศรษฐกิจดิจิทัล (Thailand-China Ministerial Dialogue on Digital Economy Cooperation) ครั้งที่ 2 ณ ประเทศไทย ซึ่งคาดว่าจะจัดในช่วงปลายปี 2566 นอกจากนี้ จีนขอรับการสนับสนุนเสียงจากไทยในการลงสมัครรับเลือกตั้งตำแหน่งรองเลขาธิการขององค์การโทรคมนาคมแห่งเอเชียและแปซิฟิก (Asia Pacific Telecommunity: APT) วาระปี ค.ศ. 2024-2026 และขอบคุณประเทศไทยที่ให้การสนับสนุนจีนในการเลือกตั้งตำแหน่งสมาชิกสภาบริหารของสหภาพโทรคมนาคมระหว่างประเทศ และคณะกรรมการกฎข้อบังคับวิทยุ


10. การหารือทวิภาคีของปลัดกระทรวงดิจิทัลเพื่อเศรษฐกิจและสังคมในระหว่างการประชุม ADGSOM ครั้งที่ 3
10.1 สหรัฐอเมริกา ได้หารือและแลกเปลี่ยนข้อมูลเกี่ยวกับเทคโนโลยี 5G และโครงสร้างพื้นฐานด้านความมั่นคงปลอดภัยไซเบอร์ ทั้งนี้ สหรัฐอเมริกายินดีให้การสนับสนุนอาเซียนและไทยด้านความมั่นคงปลอดภัยไซเบอร์ โดยเน้นถึงการพัฒนาศักยภาพบุคลากร รวมถึงการต่อต้านปัญหาการหลอกลวงทางสื่อออนไลน์
			10.2 ฟิลิปินส์ ได้หารือเกี่ยวกับความก้าวหน้าของการจัดทำบันทึกความเข้าใจว่าด้วยความร่วมมือด้านดิจิทัลระหว่าง ดศ. กับกระทรวงเทคโนโลยีสารสนเทศและการสื่อสารแห่งฟิลิปินส์ และเร่งรัดการลงนามบันทึกความเข้าใจฯ เพื่อสร้างความร่วมมือด้านดิจิทัลระหว่างกัน
			10.3 อินโดนีเซีย ได้ร่วมหารือในประเด็นความร่วมมือด้านดิจิทัล
			ที่ทั้งสองฝ่ายให้ความสำคัญและต้องการผลักดัน เช่น การจัดการปัญหาการหลอกลวงออนไลน์ ผ่านการแลกเปลี่ยนข้อมูลและการเตือนภัยเพื่อวางมาตรการเชิงป้องกัน รวมถึงความเป็นไปได้ในการจัดตั้งคณะทำงานเฉพาะกิจสำหรับประเด็นที่ต้องเร่งดำเนินการระหว่างสองประเทศ ทั้งนี้ ทั้งสองฝ่ายมีความสนใจจะจัดทำบันทึกความเข้าใจว่าด้วยความร่วมมือด้านดิจิทัลระหว่างกัน เพื่อส่งเสริมความร่วมมือด้านเศรษฐกิจดิจิทัลต่อไป
			10.4 สภาธุรกิจสหรัฐอเมริกา-อาเซียน (US-ASEAN Business Council: USABC) ได้หารือและแลกเปลี่ยนข้อมูลร่วมกันในประเด็นเทคโนโลยี 5G และความมั่นคงปลอดภัยไซเบอร์โดย USABC ยินดีสนับสนุนไทยและอาเซียนในการพัฒนาศักยภาพบุคลากรด้านความมั่นคงปลอดภัยไซเบอร์รวมถึงความร่วมมือด้านดิจิทัลอื่น ๆ


11. บทบาทของคณะผู้แทนไทย
11.1 เร่งรัดการปรับเปลี่ยนไปสู่ดิจิทัลที่มีประชาชนเป็นศูนย์กลาง ปลอดภัย มั่นคง และยั่งยืน โดยเฉพาะการเสริมสร้างความร่วมมือด้านความมั่นคงทางไซเบอร์และได้ผลักดันข้อเสนอการจัดตั้งคณะทำงานด้านการต่อต้านการหลอกลวงออนไลน์ เพื่อให้เกิดการดำเนินการที่เป็นรูปธรรมและเสริมสร้างความเข้มแข็งของเครือข่ายความร่วมมือระหว่างหน่วยงานที่เกี่ยวข้อง
			11.2 ขับเคลื่อนความร่วมมือด้านดิจิทัลของภูมิภาคอาเชียนที่สำคัญ เช่น การดำเนินโครงการศูนย์ความร่วมมืออาเซียน-ญี่ปุ่น เพื่อพัฒนาบุคลากรด้านความมั่นคงปลอดภัยไซเบอร์ (AJCCBC) โดยได้ยกระดับการดำเนินงานด้านความมั่นคงปลอดภัยไซเบอร์ที่ครอบคลุมถึงการสร้างบริการดิจิทัลที่น่าเชื่อถือ ผ่านข้อเสนอโครงการศูนย์ความร่วมมืออาเซียน-ญี่ปุ่น โดยรัฐบาลญี่ปุ่นจะให้การสนับสนุนการดำเนินโครงการ ระหว่างปี ค.ศ. 2023-2027 เพื่อสร้างความเข้มแข็งและการยกระดับขีดความสามารถด้านการรักษาความมั่นคงปลอดภัยไซเบอร์และการบริการดิจิทัลให้กับบุคลากรของไทย และสร้างโอกาสในการแลกเปลี่ยนข้อมูลความรู้ระหว่างอาเซียนและญี่ปุ่น รวมทั้งภาคีภายนอก



 
____________________
1 7 ฉบับ ได้แก่ (1) ร่างบันทึกความเข้าใจระหว่างสมาคมประชาชาติแห่งเอเชียตะวันออกเฉียงใต้ (อาเซียน) และสหภาพโทรคมนาคมระหว่างประเทศ (ITU) ว่าด้วยสาขาความร่วมมือด้านดิจิทัล (2) ร่างปฏิญญาดิจิทัลโบราเคย์ (3) ร่างแนวทางปฏิบัติร่วมระหว่างข้อสัญญาต้นแบบของอาเซียนและข้อสัญญามาตรฐานของสหภาพยุโรปสำหรับการโอนข้อมูลระหว่างประเทศ (4) ร่างรายงานการศึกษาภูมิทัศน์ปัญญาประดิษฐ์ของอาเซียน (5) ร่างกรอบการดำเนินงานเพื่อส่งเสริมการเติบโตของวิสาหกิจเริ่มต้นด้านดิจิทัลในอาเซียน (6) ร่างข้อเสนอแนะเชิงนโยบาย กรอบการดำเนินงานเพื่อส่งเสริมการเติบโตของวิสาหกิจเริ่มต้นด้านดิจิทัสในอาเซียน และ (7) ร่างแถลงข่าวร่วมสำหรับการประชุม ADGMIN ครั้งที่ 3 และการประชุมที่เกี่ยวข้อง
2 ได้แก่ ประเทศไทย ประเทศมาเลเซีย สาธารณรัฐสิงคโปร์ สาธารณรัฐฟิลิปปินส์ สาธารณรัฐอินโดนีเซีย เนการาบรูไนดารุสซาลาม สาธารณรัฐสังคมนิยมเวียดนาม สาธารณรัฐประชาธิปไตยประชาชนลาว และราชอาณาจักรกัมพูชา
3 เป็นโครงการที่มีวัตถุประสงค์เพื่อพัฒนาแนวทางสำหรับการบริหารจัดการสถิติดิจิทัลสำหรับใช้เป็นฐานข้อมูลสำหรับแบบจำลองคำนวณดุลยภาพทั่วไป (Computable General Equilibrium: CGE) เพื่อเป็นแนวทางสำหรับการลดช่องว่างด้านดิจิทัลของอาเซียนได้อย่างครอบคลุมและบูรณาการ โดยโครงการนี้เป็นระยะที่สอง สืบเนื่องจากโครงการระยะแรกในปี 2564
 
11. เรื่อง  การลงนามบันทึกความเข้าใจว่าด้วยความร่วมมือระหว่างสถาบันการต่างประเทศเทวะวงศ์วโรปการกระทรวงการต่างประเทศแห่งราชอาณาจักรไทย กับสถาบันการทูตฮังการี กระทรวงการต่างประเทศและการค้าแห่งฮังการี
                   คณะรัฐมนตรีมีมติรับทราบเป็นข้อมูล เกี่ยวกับการลงนามบันทึกความเข้าใจว่าด้วยความร่วมมือระหว่างสถาบันการต่างประเทศเทวะวงศ์วโรปการกระทรวงการต่างประเทศแห่งราชอาณาจักรไทย กับสถาบันการทูตฮังการี กระทรวงการต่างประเทศและการค้าแห่งฮังการีตามที่กระทรวงการต่างประเทศ (กต.) เสนอ
                   สาระสำคัญของบันทึกความเข้าใจฯ
                   บันทึกความเข้าใจฉบับนี้จัดทำขึ้นระหว่างสถาบันการต่างประเทศเทวะวงศ์วโรปการกระทรวงการต่างประเทศแห่งราชอาณาจักรไทย กับสถาบันการทูตฮังการี (Hungarian Diplomatic Academy - HDA) กระทรวงการต่างประเทศและการค้าแห่งฮังกรี มีสาระสำคัญเป็นการส่งเสริมความร่วมมือระหว่างกันในการพัฒนาบุคลากรทางการทูตของไทยและฮังการี ผ่านการแลกเปลี่ยนความร่วมมือในรูปแบบต่าง ๆ อาทิ การแลกเปลี่ยนนักการทูตเพื่อการฝึกอบรม การแลกเปลี่ยนการฝึกอบรม และข้อมูลข่าวสารด้านการทูตและการต่างประเทศ เป็นต้น โดยการจัดทำบันทึกความเข้าใจฯ จะช่วยส่งเสริมความร่วมมือด้านการพัฒนาทรัพยากรมนุษย์ที่เป็นรูปธรรมระหว่างกัน และเป็นประโยชน์ในการพัฒนาขีดความสามารถให้แก่บุคลากรทางการทูตของไทยและฮังการีต่อไป
                   ความสัมพันธ์ไทย - ฮังการี
                   ไทยและฮังการีจะครบรอบ 50 ปี การสถาปนาความสัมพันธ์ทางการทูตระหว่างกันในปี 2566 โดยความสัมพันธ์ดำเนินอย่างราบรื่น และในช่วง 10 ปีที่ผ่านมา มีความสัมพันธ์ที่มีพลวัตและแน่นแฟ้นมากขึ้นอย่างต่อเนื่อง อนึ่ง บันทึกความเข้าใจฉบับนี้จะเป็นประโยชน์ในการสร้างเครือข่ายระหว่างนักการทูตไทยกับฮังการี
****************"
สรุปข่าวการประชุม ครม.,https://www.thaigov.go.th/news/contents/details/66156,วันพุธที่ 15 มีนาคม 2566,14/03/2566,สรุปข่าวการประชุมคณะรัฐมนตรี วันที่ 14 มีนาคม 2566,พลเอก ประยุทธ์  จันทร์โอชา นายกรัฐมนตรี เป็นประธานการประชุมคณะรัฐมนตรี ณ ตึกสันติไมตรี (หลังนอก),"http://www.thaigov.go.th
(โปรดตรวจสอบมติคณะรัฐมนตรีที่เป็นทางการจากสำนักเลขาธิการคณะรัฐมนตรีอีกครั้ง)
 
                   วันนี้ (14 มีนาคม 2566)  เวลา 09.00 น. พลเอก ประยุทธ์  จันทร์โอชา นายกรัฐมนตรี  เป็นประธานการประชุมคณะรัฐมนตรี ณ ตึกสันติไมตรี (หลังนอก) ซึ่งสรุปสาระสำคัญดังนี้
 



กฎหมาย



                   1.       เรื่อง     ร่างพระราชกฤษฎีกากำหนดเขตที่ดินที่จะเวนคืน ในท้องที่ตำบลป่างิ้ว ตำบลศาลาแดง ตำบลย่านซื่อ ตำบลตลาดกรวด ตำบลบ้านรี อำเภอเมืองอ่างทอง และตำบลชัยฤทธิ์ อำเภอไชโย จังหวัดอ่างทอง พ.ศ. ....
                   2.       เรื่อง     ร่างพระราชกฤษฎีกากำหนดเขตที่ดินที่จะเวนคืน ในท้องที่ตำบลฝั่งแดง ตำบลน้ำก่ำ ตำบลธาตุพนม ตำบลธาตุพนมเหนือ และตำบลพระกลางทุ่ง อำเภอธาตุพนม จังหวัดนครพนม พ.ศ. ....
                   3.       เรื่อง     ร่างพระราชกฤษฎีกากำหนดเขตที่ดินที่จะเวนคืน ในท้องที่ตำบลศรีบุญเรือง ตำบลหันนางาม และตำบลเมืองใหม่ อำเภอศรีบุญเรือง จังหวัดหนองบัวลำภู พ.ศ. ....
                   4.       เรื่อง     ร่างกฎกระทรวงยกเว้นค่าธรรมเนียมใบอนุญาตให้ทำการเพาะเลี้ยงสัตว์น้ำในที่จับสัตว์น้ำซึ่งเป็นสาธารณสมบัติของแผ่นดิน พ.ศ. ....
                   5.       เรื่อง     ร่างกฎกระทรวงยกเว้นค่าอากรใบอนุญาตให้ใช้เครื่องมือทำการประมง และค่าธรรมเนียมใบอนุญาตทำการประมงพื้นบ้าน รอบปีการประมง 2566 – 2567 พ.ศ. ....
                   6.       เรื่อง     ร่างกฎกระทรวงกำหนดให้สัตว์ป่าบางชนิดเป็นสัตว์ป่าคุ้มครอง พ.ศ. ....
                   7.       เรื่อง     การตราพระราชกฤษฎีกากำหนดให้บุคคลใช้สิทธิรับบริการสาธารณสุขตามมาตรา 9 และมาตรา 10 แห่งพระราชบัญญัติหลักประกันสุขภาพแห่งชาติ พ.ศ. 2545
                   8.       เรื่อง     ร่างพระราชกฤษฎีกาออกตามความในประมวลรัษฎากร ว่าด้วยการลดอัตราและยกเว้นรัษฎากร (ฉบับที่ ..) พ.ศ. .... (มาตรการภาษีเพื่อสนับสนุนการลงทุนในตราสารแสดงสิทธิในหลักทรัพย์ต่างประเทศ (DR))
                   9.       เรื่อง     ร่างพระราชบัญญัติอาวุธปืน เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ..) พ.ศ. ....
                   10.      เรื่อง     ร่างกฎกระทรวงเพิกถอนป่าสงวนแห่งชาติ ป่าคลองหัวเขียวและป่าคลองเกาะสุย บางส่วน ในท้องที่ตำบลเขานิเวศน์ และตำบลบางริ้น อำเภอเมืองระนอง จังหวัดระนอง พ.ศ. .... 
                   11.      เรื่อง     ร่างกฎกระทรวงกำหนดลักษะอาคารประเภทอื่นที่ใช้ประกอบธุรกิจโรงแรม (ฉบับที่ 4) พ.ศ. ....
                   12.      เรื่อง     ร่างกฎกระทรวง ฉบับที่ .. (พ.ศ. ....) ออกตามความในพระราชบัญญัติให้ใช้ประมวลกฎหมายที่ดิน พ.ศ. 2497
 



เศรษฐกิจ-สังคม



                   13.      เรื่อง     ขออนุมัติโครงการโทรศัพท์เคลื่อนที่ 4G/5G บนคลื่น 700 MHz ของบริษัท โทรคมนาคมแห่งชาติ จำกัด (มหาชน)
                   14.      เรื่อง     การเยียวยาค่าตอบแทนใบประกอบโรคศิลปะเภสัชกรขององค์การเภสัชกรรม
                   15.      เรื่อง     การกำหนดราคาอ้อยขั้นต้นและผลตอบแทนการผลิตและจำหน่ายน้ำตาลทรายขั้นต้นฤดูการผลิตปี 2565/2566
                   16.      เรื่อง     การจำแนกประเภทหน่วยงานของรัฐในกำกับของฝ่ายบริหาร กรณีสำนักงานการบินพลเรือนแห่งประเทศไทย และกองทุนเพื่อการฟื้นฟูและพัฒนาระบบสถาบัน         การเงิน
                   17.      เรื่อง     รายงานผลการดำเนินงานของคณะกรรมการนโยบายการเงิน (กนง.) ประจำครึ่งหลังของปี พ.ศ. 2565
                   18.      เรื่อง     สรุปรายงานการติดตามการดำเนินงานตามนโยบายรัฐบาลและข้อสั่งการนายกรัฐมนตรีครั้งที่ 21 (ระหว่างวันที่ 1 มกราคม 2564 - 31 ธันวาคม 2565)
                   19.      เรื่อง     รายงานความคืบหน้าของการดำเนินงานการพัฒนาพื้นที่พิเศษเมืองเก่าน่าน
                   20.      เรื่อง     รายงานภาวะเศรษฐกิจอุตสาหกรรมประจำเดือนธันวาคม 2565
                   21.      เรื่อง     แผนพัฒนาจังหวัดและกลุ่มจังหวัด พ.ศ. 2566-2570 ฉบับทบทวน แผนปฏิบัติราชการ ประจำปีงบประมาณ พ.ศ. 2567 ของจังหวัดและกลุ่มจังหวัด และข้อเสนอโครงการของส่วนราชการ ประจำปีงบประมาณ พ.ศ. 2567 ที่สอดคล้องกับเป้าหมายและแนวทางการพัฒนาภาค พ.ศ. 2566-2570
                   22.      เรื่อง     ขออนุมัติงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น เพื่อดำเนินโครงการแก้ไขปัญหาอุทกภัยระยะเร่งด่วนในพื้นที่เจ้าพระยาใหญ่
                   23.      เรื่อง     ร่างนโยบายการบริหารและการพัฒนาจังหวัดชายแดนภาคใต้ พ.ศ. 2565-2567 และร่างแผนปฏิบัติการด้านการบริหารและการพัฒนาจังหวัดชายแดนภาคใต้ พ.ศ. 2566-2570 รวม 2 ฉบับ
                   24.      เรื่อง     การปรับเพิ่มเงินค่าตอบแทนของผู้บริหารและสมาชิกสภาองค์การบริหารส่วนตำบล (ร่างระเบียบกระทรวงมหาดไทยว่าด้วยเงินค่าตอบแทนนายกองค์การบริหารส่วนตำบล รองนายกองค์การบริหารส่วนตำบล ประธานสภาองค์การบริหารส่วนตำบล รองประธานสภาองค์การบริหารส่วนตำบล สมาชิกสภาองค์การบริหารส่วนตำบล เลขานุการนายกองค์การบริหารส่วนตำบล และเลขานุการสภาองค์การบริหารส่วนตำบล (ฉบับที่ ..) พ.ศ. ....
                   25.      เรื่อง     การทบทวนมติคณะรัฐมนตรีเมื่อวันที่ 20 ธันวาคม 2565 เพื่อปรับปรุงหลักเกณฑ์การดำเนินโครงการให้ความช่วยเหลือทางการเงินแก่ผู้ประกอบกิจการใน 3 จังหวัดชายแดนภาคใต้ (ปรับปรุงใหม่)
                   26.      เรื่อง     ขออนุมัติดำเนินโครงการทางพิเศษฉลองรัชส่วนต่อขยาย (ช่วงจตุโชติ-ถนนลำลูกกา) ของการทางพิเศษแห่งประเทศไทย
                   27.      เรื่อง     โครงการไฟฟ้าพลังงานแสงอาทิตย์ทุ่นลอยน้ำร่วมกับโรงไฟฟ้าพลังน้ำเขื่อนอุบลรัตน์ ชุดที่ 1
                   28.      เรื่อง     การขอความเห็นชอบโครงการแก้ไขปัญหาที่อยู่อาศัยผู้มีรายได้น้อยในชุมชนที่ได้รับผลกระทบจากการพัฒนาระบบราง
                   29.      เรื่อง     การเปิดโครงข่ายขยายอินเทอร์เน็ตความเร็วสูงเพื่อการพัฒนาคุณภาพชีวิต        (โครงการงบ Big Rock) ตามหลักการโครงข่ายแบบเปิด (Open Access Network)
                   30.      เรื่อง     มาตรการบริหารจัดการกำลังคนภาครัฐ (พ.ศ. 2566-2570)
                   31.      เรื่อง     โครงการประกันรายได้เกษตรกรปลูกข้าวโพดเลี้ยงสัตว์และมาตรการคู่ขนาน ปี 2565/66 และปรับปรุงองค์ประกอบคณะกรรมการนโยบายและบริหารจัดการข้าวโพดเลี้ยงสัตว์ (นบขพ.)
                   32.      เรื่อง     ผลการพิจารณาของคณะกรรมการกลั่นกรองการใช้จ่ายเงินกู้ ในคราวประชุมครั้งที่ 1/2566 และผลการพิจารณาของคณะกรรมการกลั่นกรองการใช้จ่ายเงินกู้ภายใต้พระราชกำหนดฯ เพิ่มเติม พ.ศ. 2564 ในคราวประชุมครั้งที่ 3/2566 และครั้งที่ 4/2566
                   33.      เรื่อง     การปรับเพิ่มอัตราเงินตอบแทนตำแหน่งกำนัน ผู้ใหญ่บ้าน แพทย์ประจำตำบล สารวัตรกำนัน ผู้ช่วยผู้ใหญ่บ้านฝ่ายปกครอง และผู้ช่วยผู้ใหญ่บ้านฝ่ายรักษาความสงบ และขอยกเว้นการปฏิบัติตามมติคณะรัฐมนตรี เมื่อวันที่ 25 ตุลาคม 2565 เรื่อง แนวทางการจัดทำงบประมาณและปฏิทินงบประมาณรายจ่ายประจำปีงบประมาณ พ.ศ. 2567
                   34.      เรื่อง     (ร่าง) แผนปฏิบัติการด้านการจัดการด้านอาหารของประเทศไทย ระยะที่ 1 พ.ศ. 2566-2570
                   35.      เรื่อง     ขอรับการจัดสรรงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น เพื่อดำเนินโครงการฟื้นฟู เตรียมความพร้อม และเสริมสร้างความเข้มแข็งของกลุ่มวิสาหกิจเพิ่มต้น (Startup) กลุ่มอาชีพในชุมชน หลังสถานการณ์โควิด ด้วยองค์ความรู้ วิทยาศาสตร์ วิจัย และนวัตกรรม ภายใต้แนวคิดการพัฒนาท้องถิ่นอย่างมั่นคงตามแนวทางเศรษฐกิจ BCG
                   36.      เรื่อง     โครงการประกันภัยข้าวโพดเลี้ยงสัตว์ ปีการผลิต 2566
                   37.      เรื่อง     มาตรการบรรเทาผลกระทบราคาก๊าซปิโตรเลียมเหลว (LPG) โครงการยกระดับความช่วยเหลือส่วนลดค่าซื้อก๊าซหุมต้ม สำหรับผู้ได้รับสิทธิสวัสดิการแห่งรัฐ
                   38.      เรื่อง     การทบทวนมติคณะรัฐมนตรี เมื่อวันที่ 13 กุมภาพันธ์ 2533 เรื่อง การจำแนกประเภทที่ดิน จังหวัดขอนแก่น (เฉพาะแห่ง)
                   39.      เรื่อง     ผลการดำเนินการปรับปรุงแผนที่แนวเขตที่ดินของรัฐแบบบูรณาการ มาตราส่วน 1 : 4000 (One Map) พื้นที่อุทยานแห่งชาติทับลาน
                   40.      เรื่อง     ขอความเห็นชอบในหลักการให้กรมป่าไม้ดำเนินการเพิกถอนพื้นที่ป่าสงวนแห่งชาติที่กองทัพภาคที่ 3 ส่งคืนกรมป่าไม้ ท้องที่อำเภอเขาค้อ จังหวัดเพชรบูรณ์
                   41.      เรื่อง     โครงการโคล้านครอบครัว
                   42.      เรื่อง     ขออนุมัติงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น ของกรมเจ้าท่า
 



ต่างประเทศ



                   43.      เรื่อง     ขออนุมัติการลงนามในข้อตกลงการดำเนินการว่าด้วยความร่วมมือด้านประมงระหว่างไทย-ไต้หวัน (Implementing Arrangement between the Thailand Trade and Economic Office in Taipei and the Taipei Economic and Cultural office in Thailand on Fisheries Cooperation: IA)
                   44.      เรื่อง     การแจ้งยืนยันความพร้อมของไทยในการปฏิบัติตามแนวทางและหลักเกณฑ์ใหม่สำหรับประเทศคู่เจรจาของกรอบการประชุมหมู่เกาะแปซิฟิก (Pacific Islands Forum: PIF)
                   45.      เรื่อง     การประชุม Intergovernmental Negotiation Body และการประชุม Working Group on Amendments to the International Health Regulations (2005)
                   46.      เรื่อง     การเป็นเจ้าภาพจัดการประชุมประจำปีสภาผู้ว่าการธนาคารโลกและกองทุนการเงินระหว่างประเทศ ปี 2569
                   47.      เรื่อง     ขอความเห็นชอบ (ร่าง) ข้อตกลงความร่วมมือโครงการเสริมสร้างความสามารถในการรับมือต่อการเปลี่ยนแปลงสภาพภูมิอากาศในลุ่มน้ำของประเทศไทย ด้วยการบริหารจัดการน้ำที่มีประสิทธิภาพและการเกษตรแบบยั่งยืน
                   48.      เรื่อง     แผนจัดการระดับชาติเพื่อการปฏิบัติตามอนุสัญญาสตอกโฮล์มว่าด้วยสารมลพิษที่ตกค้างยาวนาน ฉบับที่ 2 พ.ศ. 2566 - 2570
                   49.      เรื่อง     ขออนุมัติลงนามร่างสนธิสัญญาระหว่างราชอาณาจักรไทยกับสหพันธรัฐรัสเซียว่าด้วยการส่งผู้รายข้ามแดนและการดำเนินการให้สนธิสัญญาฯ มีผลใช้บังคับ
                   50.      เรื่อง     ร่างเอกสารการขยายระยะเวลาของความตกลงว่าด้วยความมั่นคงทางปิโตรเลียมของอาเซียน (Instrument of Extension of the ASEAN Petroleum Security Agreement)
 



แต่งตั้ง



                   51.      เรื่อง     การแต่งตั้งข้าราชการพลเรือนสามัญให้ดำรงตำแหน่งประเภทวิชาการระดับทรงคุณวุฒิ (กระทรวงการคลัง)
                   52.      เรื่อง     การแต่งตั้งข้าราชการพลเรือนสามัญให้ดำรงตำแหน่งประเภทวิชาการระดับทรงคุณวุฒิ (กระทรวงสาธารณสุข)
                   53.      เรื่อง     การแต่งตั้งข้าราชการพลเรือนสามัญให้ดำรงตำแหน่งประเภทวิชาการระดับทรงคุณวุฒิ (กระทรวงเกษตรและสหกรณ์)
                   54.      เรื่อง     การแต่งตั้งข้าราชการพลเรือนสามัญให้ดำรงตำแหน่งประเภทวิชาการระดับทรงคุณวุฒิ (กระทรวงสาธารณสุข)
                   55.      เรื่อง     การแต่งตั้งผู้รักษาราชการแทนรัฐมนตรีว่าการกระทรวงอุตสาหกรรม
                   56.      เรื่อง     การแต่งตั้งข้าราชการเมือง (กระทรวงแรงงาน)
                   57.      เรื่อง     การแต่งตั้งกรรมการผู้ช่วยรัฐมนตรี
                   58.      เรื่อง     การแต่งตั้งประธานกรรมการและกรรมการผู้ทรงคุณวุฒิในคณะกรรมการสถาบันวิจัยดาราศาสตร์แห่งชาติ
                   59.      เรื่อง     แต่งตั้งประธานกรรมการและกรรมการในคณะกรรมการองค์การสะพานปลา
                   60.      เรื่อง     แต่งตั้งประธานกรรมการและกรรมการผู้ทรงคุณวุฒิในคณะกรรมการการยางแห่งประเทศไทย
                   61.      เรื่อง     การแต่งตั้งผู้ทรงคุณวุฒิเป็นกรรมการในคณะกรรมการผังเมืองแทนตำแหน่งที่ว่าง
                   62.      เรื่อง     การแต่งตั้งกรรมการในคณะกรรมการค่าจ้างชุดที่ 22
                   63.      เรื่อง     การแต่งตั้งข้าราชการการเมือง (สำนักเลขาธิการนายกรัฐมนตรี)
                   64.      เรื่อง     การแต่งตั้งกรรมการผู้ทรงคุณวุฒิในคณะกรรมการวัคซีนแห่งชาติ
                   65.      เรื่อง     การแต่งตั้งผู้รักษาราชการแทนรัฐมนตรีช่วยว่าการกระทรวงคมนาคม
 
_________________________________
 

 



กฎหมาย



1. เรื่อง ร่างพระราชกฤษฎีกากำหนดเขตที่ดินที่จะเวนคืน ในท้องที่ตำบลป่างิ้ว ตำบลศาลาแดง ตำบลย่านซื่อ ตำบลตลาดกรวด ตำบลบ้านรี อำเภอเมืองอ่างทอง และตำบลชัยฤทธิ์ อำเภอไชโย จังหวัดอ่างทอง พ.ศ. .... 
                   คณะรัฐมนตรีมีมติอนุมัติหลักการร่างพระราชกฤษฎีกากำหนดเขตที่ดินที่จะเวนคืน ในท้องที่ตำบลป่างิ้ว ตำบลศาลาแดง ตำบลย่านซื่อ ตำบลตลาดกรวด ตำบลบ้านรี อำเภอเมืองอ่างทอง และตำบลชัยฤทธิ์ อำเภอไชโย จังหวัดอ่างทอง พ.ศ. .... ตามที่กระทรวงคมนาคม (คค.) เสนอ และให้ส่งสำนักงานคณะกรรมการกฤษฎีกาตรวจพิจารณา แล้วดำเนินการต่อไปได้ และให้ คค. รับความเห็นของกระทรวงเกษตรและสหกรณ์ สำนักงานคณะกรรมการกฤษฎีกา และสำนักงานสภาพัฒนาการเศรษฐกิจและสังคมแห่งชาติไปพิจารณาดำเนินการต่อไปด้วย  
                    ทั้งนี้ ร่างพระราชกฤษฎีกา ที่ คค. เสนอ เป็นการกำหนดเขตที่ดินที่จะเวนคืน ในท้องที่ตำบลป่างิ้ว ตำบลศาลาแดง ตำบลย่านซื่อ ตำบลตลาดกรวด ตำบลบ้านรี อำเภอเมืองอ่างทอง และตำบลชัยฤทธิ์ อำเภอไชโย จังหวัดอ่างทอง เพื่อสร้างทางหลวงแผ่นดินหมายเลข 377 ทางสายทางเลี่ยงเมืองอ่างทอง ตอนทางเลี่ยงเมืองอ่างทอง จังหวัดอ่างทอง เพื่อพัฒนาโครงข่ายทางหลวงแผ่นดิน และเป็นการเสริมสร้างศักยภาพการแข่งขันและการพัฒนาที่ยั่งยืนด้านต่าง ๆ ของประเทศ และแก้ปัญหาการติดขัดของจราจรบนทางหลวง และแก้ไขปัญหาจราจรในตัวเมืองอ่างทอง สนับสนุนการขนส่งทางน้ำผ่านทางเรืออ่างทองในอนาคต ซึ่งเป็นส่วนหนึ่งของโครงข่ายทางหลวงเชื่อมระหว่างจังหวัดสุพรรณบุรีกับจังหวัดสระบุรี ไปยังพื้นที่ภาคตะวันออกเฉียงเหนือ ผ่านจังหวัดอ่างทอง และเป็นการดำเนินการเพื่อให้พนักงานเจ้าหน้าที่มีสิทธิเข้าไปทำการสำรวจและเพื่อทราบข้อเท็จจริงเกี่ยวกับอสังหาริมทรัพย์ที่ต้องได้มาโดยแน่ชัด โดยกรมการปกครองได้ตรวจสอบแผนที่ท้ายร่างพระราชกฤษฎีกาในเรื่องนี้แล้ว ตามมติคณะรัฐมนตรีเมื่อวันที่ 22 มีนาคม 2565 (เรื่อง แนวทางปฏิบัติเกี่ยวกับกรณีการตราร่างกฎหมายหรือร่างอนุบัญญัติที่ต้องจัดให้มีแผนที่ท้าย) และสำนักงบประมาณแจ้งว่าจะจัดสรรงบประมาณรายจ่ายประจำปีให้กรมทางหลวงเมื่อร่างพระราชกฤษฎีกานี้ใช้บังคับแล้ว
                   สาระสำคัญของร่างพระราชกฤษฎีกา
                   กำหนดเขตที่ดินที่จะเวนคืน ในท้องที่ตำบลป่างิ้ว ตำบลศาลาแดง ตำบลย่านซื่อ ตำบลตลาดกรวด ตำบลบ้านรี อำเภอเมืองอ่างทอง และตำบลชัยฤทธิ์ อำเภอไชโย จังหวัดอ่างทอง เพื่อสร้างทางหลวงแผ่นดินหมายเลข 377 ทางสายทางเลี่ยงเมืองอ่างทอง ตอนทางเลี่ยงเมืองอ่างทอง จังหวัดอ่างทอง มีกำหนดใช้บังคับ 5 ปี โดยให้เริ่มต้นเข้าสำรวจที่ดินและอสังหาริมทรัพย์ที่อยู่ภายในแนวเขตที่ดินที่จะเวนคืน ภายใน 180 วัน นับแต่วันที่พระราชกฤษฎีกานี้ใช้บังคับ
 
2. เรื่อง ร่างพระราชกฤษฎีกากำหนดเขตที่ดินที่จะเวนคืน ในท้องที่ตำบลฝั่งแดง ตำบลน้ำก่ำ ตำบลธาตุพนม ตำบลธาตุพนมเหนือ และตำบลพระกลางทุ่ง อำเภอธาตุพนม จังหวัดนครพนม พ.ศ. ....
                   คณะรัฐมนตรีมีมติอนุมัติหลักการร่างพระราชกฤษฎีกากำหนดเขตที่ดินที่จะเวนคืน ในท้องที่ตำบลฝั่งแดง ตำบลน้ำก่ำ ตำบลธาตุพนม ตำบลธาตุพนมเหนือ และตำบลพระกลางทุ่ง อำเภอธาตุพนม จังหวัดนครพนม พ.ศ. .... ตามที่กระทรวงคมนาคม (คค.) เสนอ และให้ส่งสำนักงานคณะกรรมการกฤษฎีกาตรวจพิจารณา             แล้วดำเนินการต่อไปได้ และให้ คค. รับความเห็นของกระทรวงเกษตรและสหกรณ์ สำนักงานคณะกรรมการกฤษฎีกา และสำนักงานสภาพัฒนาการเศรษฐกิจและสังคมแห่งชาติ ไปพิจารณาดำเนินการต่อไปด้วย
                   ทั้งนี้ ร่างพระราชกฤษฎีกา ที่ คค. เสนอ เป็นการกำหนดเขตที่ดินที่จะเวนคืน ในท้องที่ตำบลฝั่งแดง ตำบลน้ำก่ำ ตำบลธาตุพนม ตำบลธาตุพนมเหนือ และตำบลพระกลางทุ่ง อำเภอธาตุพนม จังหวัดนครพนม เพื่อสร้างทางหลวงแผ่นดินหมายเลข 297 สายทางเลี่ยงเมืองธาตุพนม ตอนทางเลี่ยงเมืองธาตุพนม เพื่ออำนวยความสะดวกและความรวดเร็วแก่การจราจรและการขนส่งอันเป็นกิจการสาธารณูปโภค และเพื่อนำที่ดินไปชดเชยให้เกิดความเป็นธรรมแก่เจ้าของที่ดินที่ถูกเวนคืน ทั้งนี้ เพื่อให้พนักงานเจ้าหน้าที่มีสิทธิเข้าไปทำการสำรวจและเพื่อทราบข้อเท็จจริงเกี่ยวกับอสังหาริมทรัพย์ที่ต้องได้มาโดยแน่ชัดมีกำหนดใช้บังคับ 5 ปี โดยให้เริ่มต้นเข้าสำรวจที่ดินและอสังหาริมทรัพย์ที่อยู่ภายในแนวเขตที่ดินที่จะเวนคืน ภายใน 180 วัน นับแต่วันที่พระราชกฤษฎีกานี้ใช้บังคับ ซึ่งการก่อสร้างทางหลวงแผ่นดินหมายเลข 297 สายทางเลี่ยงเมืองธาตุพนม ตอนทางเลี่ยงเมืองธาตุพนม จะเป็นการแก้ไขปัญหาการจราจรติดขัดในเขตตัวเมืองอำเภอธาตุพนม เพิ่มประสิทธิภาพการให้บริการของโครงข่ายทางหลวง ผู้ใช้ทางได้รับความสะดวกรวดเร็วและความปลอดภัยในการเดินทาง ลดค่าใช้จ่ายในการใช้รถและลดระยะเวลาในการเดินทาง      เพิ่มศักยภาพความสามารถในการแข่งขันของประเทศ สนับสนุนการพัฒนาและกระจายศูนย์กลางความเจริญทางเศรษฐกิจและสังคม และส่งเสริมคุณภาพชีวิตที่ดีของประชาชน และสามารถนำไปใช้ประโยชน์ในดัชนีชี้วัดด้านความสามารถในการแข่งขันของประเทศไทยได้ อีกทั้งเป็นการส่งเสริมการพัฒนาด้านการขนส่ง และด้านเศรษฐกิจการค้าชายแดนเชื่อมต่อไปยังคำม่วน สาธารณรัฐประชาธิปไตยประชาชนลาว โดยกรมการปกครองได้ตรวจสอบแผนที่ท้ายร่างพระราชกฤษฎีกาดังกล่าวแล้ว ตามมติคณะรัฐมนตรีเมื่อวันที่ 22 มีนาคม 2565 (เรื่อง แนวทางปฏิบัติเกี่ยวกับกรณีการตราร่างกฎหมายหรือร่างอนุบัญญัติที่ต้องจัดให้มีแผนที่ท้าย) และสำนักงบประมาณแจ้งว่า             จะพิจารณาจัดสรรงบประมาณให้กรมทางหลวงตามความจำเป็นและเหมาะสม ตามแผนการใช้จ่ายเงินงบประมาณเมื่อร่างพระราชกฤษฎีกาใช้บังคับแล้ว
                   สาระสำคัญของร่างพระราชกฤษฎีกา 
                   กำหนดเขตที่ดินที่จะเวนคืน ในท้องที่ตำบลฝั่งแดง ตำบลน้ำก่ำ ตำบลธาตุพนม ตำบลธาตุพนมเหนือ และตำบลพระกลางทุ่ง อำเภอธาตุพนม จังหวัดนครพนม เพื่อสร้างทางหลวงแผ่นดินหมายเลข 297 สายทางเลี่ยงเมืองธาตุพนม ตอนทางเลี่ยงเมืองธาตุพนม เพื่ออำนวยความสะดวกและความรวดเร็วแก่การจราจรและการขนส่งอันเป็นกิจการสาธารณูปโภค และเพื่อนำที่ดินไปชดเชยให้เกิดความเป็นธรรมแก่เจ้าของที่ดินที่ถูกเวนคืน มีกำหนดใช้บังคับ 5 ปี โดยให้เริ่มต้นเข้าสำรวจที่ดินและอสังหาริมทรัพย์ที่อยู่ภายในแนวเขตที่ดินที่จะเวนคืน ภายใน 180 วัน      นับแต่วันที่พระราชกฤษฎีกานี้ใช้บังคับ
 
3. เรื่อง ร่างพระราชกฤษฎีกากำหนดเขตที่ดินที่จะเวนคืน ในท้องที่ตำบลศรีบุญเรือง ตำบลหันนางาม และตำบลเมืองใหม่ อำเภอศรีบุญเรือง จังหวัดหนองบัวลำภู พ.ศ. .... 
                   คณะรัฐมนตรีมีมติอนุมัติหลักการร่างพระราชกฤษฎีกากำหนดเขตที่ดินที่จะเวนคืน ในท้องที่ตำบลศรีบุญเรือง ตำบลหันนางาม และตำบลเมืองใหม่ อำเภอศรีบุญเรือง จังหวัดหนองบัวลำภู พ.ศ. .... ตามที่กระทรวงคมนาคม (คค.) เสนอ และให้ส่งสำนักงานคณะกรรมการกฤษฎีกาตรวจพิจารณา แล้วดำเนินการต่อไปได้ และให้ คค. รับความเห็นของกระทรวงเกษตรและสหกรณ์ กระทรวงทรัพยากรธรรมชาติและสิ่งแวดล้อม สำนักงานคณะกรรมการกฤษฎีกา และสำนักงานสภาพัฒนาการเศรษฐกิจและสังคมแห่งชาติไปพิจารณาดำเนินการต่อไปด้วย
                   ทั้งนี้ ร่างพระราชกฤษฎีกา ที่ คค. เสนอ เป็นการกำหนดเขตที่ดินที่จะเวนคืน ในท้องที่ตำบลศรีบุญเรือง ตำบลหันนางาม และตำบลเมืองใหม่ อำเภอศรีบุญเรือง จังหวัดหนองบัวลำภู เพื่อสร้างทางหลวงแผ่นดินหมายเลข 298 สายทางเลี่ยงเมืองศรีบุญเรือง ตอนทางเลี่ยงเมืองศรีบุญเรือง จังหวัดหนองบัวลำภู มีกำหนดใช้บังคับ 5 ปี โดยให้เริ่มต้นเข้าสำรวจที่ดินและอสังหาริมทรัพย์ที่อยู่ภายในแนวเขตที่ดินที่จะเวนคืน ภายใน 180 วัน นับแต่วันที่พระราชกฤษฎีกานี้ใช้บังคับ เพื่อช่วยลดปริมาณรถบรรทุกวิ่งผ่านตัวอำเภอศรีบุญเรืองและรองรับปริมาณการจราจรที่จะเพิ่มสูงยิ่งขึ้นในอนาคต รวมทั้งเพื่อให้พนักงานเจ้าหน้าที่มีสิทธิเข้าไปทำการสำรวจและเพื่อทราบข้อเท็จจริงเกี่ยวกับอสังหาริมทรัพย์ที่ต้องได้มาโดยแน่ชัด โดยกรมการปกครองได้ตรวจสอบแผนที่ท้ายร่างพระราชกฤษฎีกาในเรื่องนี้แล้ว ตามมติคณะรัฐมนตรีเมื่อวันที่ 22 มีนาคม 2565 (เรื่อง แนวทางปฏิบัติเกี่ยวกับกรณีการตราร่างกฎหมายหรือร่างอนุบัญญัติที่ต้องจัดให้มีแผนที่ท้าย) และสำนักงบประมาณแจ้งว่าจะจัดสรรงบประมาณรายจ่ายประจำปีให้กรมทางหลวงเมื่อร่างพระราชกฤษฎีกานี้ใช้บังคับแล้ว
                   สาระสำคัญของร่างพระราชกฤษฎีกา 
                   กำหนดเขตที่ดินที่จะเวนคืน ในท้องที่ตำบลศรีบุญเรือง ตำบลหันนางาม และตำบลเมืองใหม่ อำเภอศรีบุญเรือง จังหวัดหนองบัวลำภู เพื่อสร้างทางหลวงแผ่นดินหมายเลข 298 สายทางเลี่ยงเมืองศรีบุญเรือง ตอนทางเลี่ยงเมืองศรีบุญเรือง จังหวัดหนองบัวลำภู มีกำหนดใช้บังคับ 5 ปี โดยให้เริ่มต้นเข้าสำรวจที่ดินและอสังหาริมทรัพย์ที่อยู่ภายในแนวเขตที่ดินที่จะเวนคืน ภายใน 180 วัน นับแต่วันที่พระราชกฤษฎีกานี้ใช้บังคับ
 
4. เรื่อง ร่างกฎกระทรวงยกเว้นค่าธรรมเนียมใบอนุญาตให้ทำการเพาะเลี้ยงสัตว์น้ำในที่จับสัตว์น้ำซึ่งเป็นสาธารณสมบัติของแผ่นดิน พ.ศ. .... 
                   คณะรัฐมนตรีมีมติเห็นชอบร่างกฎกระทรวงยกเว้นค่าธรรมเนียมใบอนุญาตให้ทำการเพาะเลี้ยงสัตว์น้ำในที่จับสัตว์น้ำซึ่งเป็นสาธารณสมบัติของแผ่นดิน พ.ศ. .... ตามที่กระทรวงเกษตรและสหกรณ์ (กษ.) เสนอ          ซึ่งสำนักงานคณะกรรมการกฤษฎีกาตรวจพิจารณาแล้ว และให้ดำเนินการต่อไปได้ และให้ กษ. รับความเห็นของสำนักงบประมาณไปพิจารณาดำเนินการต่อไปด้วย
                   ทั้งนี้ ร่างกฎกระทรวง ที่ กษ. เสนอ สืบเนื่องจากได้มีกฎกระทรวงยกเว้นค่าธรรมเนียมใบอนุญาตให้ทำการเพาะเลี้ยงสัตว์น้ำในที่จับสัตว์น้ำ ซึ่งเป็นสาธารณสมบัติของแผ่นดิน พ.ศ. 2563 เพื่อยกเว้นค่าธรรมเนียมใบอนุญาตให้ทำการเพาะเลี้ยงสัตว์น้ำในที่จับสัตว์น้ำซึ่งเป็นสาธารณสมบัติของแผ่นดิน โดยมีผลใช้บังคับตั้งแต่วันที่     7 ตุลาคม 2563 ถึงวันที่ 31 ธันวาคม 2565 เพื่อลดภาระและบรรเทาความเดือดร้อนให้แก่ผู้ทำการเพาะเลี้ยงสัตว์น้ำในที่จับสัตว์น้ำซึ่งเป็นสาธารณสมบัติของแผ่นดิน เนื่องจากมีการระบาดของโรคติดเชื้อไวรัสโคโรนา 2019 ซึ่ง กษ. เห็นว่า ปัจจุบันสถานการณ์ทางเศรษฐกิจยังอยู่ในสภาวะฟื้นตัวจากการระบาดของโรคติดเชื้อไวรัสโคโรนา 2019     ซึ่งผู้ทำการเพาะเลี้ยงสัตว์น้ำดังกล่าวยังได้รับผลกระทบทางเศรษฐกิจอย่างต่อเนื่อง เห็นควรลดภาระและบรรเทาผลกระทบทางเศรษฐกิจดังกล่าวให้แก่ผู้ทำการเพาะเลี้ยงสัตว์น้ำในพื้นที่จับสัตว์น้ำซึ่งเป็นสาธารณสมบัติของแผ่นดิน จึงได้เสนอร่างร่างกฎกระทรวงฉบับนี้เพื่อยกเว้นค่าธรรมเนียมใบอนุญาตให้ทำการเพาะเลี้ยงสัตว์น้ำในที่จับสัตว์น้ำซึ่งเป็นสาธารณสมบัติของแผ่นดิน ตั้งแต่วันที่กฎกระทรวงนี้มีผลใช้บังคับ จนถึงวันที่ 31 ธันวาคม 2567 โดยหน่วยงานที่เกี่ยวข้องพิจารณาแล้วเห็นชอบด้วยในหลักการ และสำนักงานคณะกรรมการกฤษฎีกาได้ตรวจพิจารณาร่างกฎกระทรวงดังกล่าวเป็นการล่วงหน้าแล้ว 
                   กษ. ได้รายงานประมาณการการสูญเสียรายได้และประโยชน์ที่จะได้รับตามมาตรา 27 แห่งพระราชบัญญัติวินัยการเงินการคลังของรัฐ พ.ศ. 2561 แล้ว โดยคาดว่าการยกเว้นค่าธรรมเนียมตามร่างกฎกระทรวงนี้จะทำให้รัฐสูญเสียรายได้ ประมาณ 50,050,406.74 บาท แต่อย่างไรก็ตาม การยกเว้นค่าธรรมเนียมในครั้งนี้ จะเป็นการลดภาระและบรรเทาผลกระทบทางเศรษฐกิจให้กับผู้ทำการเพาะเลี้ยงสัตว์น้ำในที่จับสัตว์น้ำซึ่งเป็นสาธารณสมบัติของแผ่นดินจากการแพร่ระบาดของโรคติดเชื้อไวรัสโคโรนา 2019 และส่งเสริมให้เศรษฐกิจมีการฟื้นตัวได้โดยเร็ว
                   สาระสำคัญของร่างกฎกระทรวง 
                   เป็นการยกเว้นค่าธรรมเนียมใบอนุญาตให้ทำการเพาะเลี้ยงสัตว์น้ำในที่จับสัตว์น้ำซึ่งเป็นสาธารณสมบัติของแผ่นดิน แก่ผู้ขอรับใบอนุญาตในแต่ละพื้นที่เพียงครั้งเดียว ทั้งนี้ ตั้งแต่วันที่กฎกระทรวงนี้มีผลใช้บังคับ จนถึงวันที่ 31 ธันวาคม 2567
 
5. เรื่อง ร่างกฎกระทรวงยกเว้นค่าอากรใบอนุญาตให้ใช้เครื่องมือทำการประมง และค่าธรรมเนียมใบอนุญาตทำการประมงพื้นบ้าน รอบปีการประมง 2566 – 2567 พ.ศ. .... 
                   คณะรัฐมนตรีมีมติเห็นชอบร่างกฎกระทรวงยกเว้นค่าอากรใบอนุญาตให้ใช้เครื่องมือทำการประมง และค่าธรรมเนียมใบอนุญาตทำการประมงพื้นบ้าน พ.ศ. .... ตามที่กระทรวงเกษตรและสหกรณ์ (กษ.) เสนอ          ซึ่งสำนักงานคณะกรรมการกฤษฎีกาตรวจพิจารณาแล้ว และให้ดำเนินการต่อไปได้ และให้ กษ. รับความเห็นของกระทรวงการคลัง และสำนักงบประมาณไปพิจารณาดำเนินการต่อไปด้วย 
                   ทั้งนี้ ร่างกฎกระทรวง ที่ กษ. เสนอ เป็นการยกเว้นค่าอากรใบอนุญาตให้ใช้เครื่องมือทำการประมงและยกเว้นค่าธรรมเนียมใบอนุญาตทำการประมงพื้นบ้านแก่ผู้ขอรับใบอนุญาตทำการประมงพื้นบ้าน รอบปีการประมง 2566-2567 ให้แก่ผู้ขอรับใบอนุญาตทำการประมงพื้นบ้าน เป็นระยะเวลาสองปีนับแต่วันที่กฎกระทรวงดังกล่าวมีผลใช้บังคับ จนถึงวันที่ 31 มีนาคม 2568 (ใบอนุญาตทำการประมงพื้นบ้านนี้เป็นการออกใบอนุญาตครั้งแรก นับแต่วันที่มีกฎกระทรวงการขออนุญาตและการอนุญาตให้ทำการประมงพื้นบ้าน พ.ศ. 2559) เพื่อเป็นการลดภาระและบรรเทาผลกระทบทางเศรษฐกิจแก่ผู้ขอรับใบอนุญาตทำการประมงพื้นบ้าน โดยหน่วยงานที่เกี่ยวข้องพิจารณาแล้วเห็นชอบด้วยในหลักการ และสำนักงานคณะกรรมการกฤษฎีกาได้ตรวจพิจารณาร่างกฎกระทรวงดังกล่าวเป็นการล่วงหน้าแล้ว
                   กษ. ได้รายงานประมาณการการสูญเสียรายได้และประโยชน์ที่จะได้รับตามมาตรา 27 แห่งพระราชบัญญัติวินัยการเงินการคลังของรัฐ พ.ศ. 2561 แล้ว โดยคาดว่าการยกเว้นค่าอากรและค่าธรรมเนียมตามร่างกฎกระทรวงนี้จะทำให้รัฐสูญเสียรายได้ ประมาณ 6,653,463.25 บาท แต่อย่างไรก็ตาม การยกเว้นค่าอากรค่าธรรมเนียมในครั้งนี้ จะเป็นการลดภาระและบรรเทาผลกระทบทางเศรษฐกิจจากการแพร่ระบาดของโรคติดเชื้อไวรัสโคโรนา 2019 และส่งเสริมให้เศรษฐกิจมีการฟื้นตัวได้โดยเร็ว
                   สาระสำคัญของร่างกฎกระทรวง 
                   เป็นการยกเว้นค่าอากรใบอนุญาตให้ใช้เครื่องมือทำการประมงและยกเว้นค่าธรรมเนียมใบอนุญาตทำการประมงพื้นบ้านแก่ผู้ขอรับใบอนุญาตทำการประมงพื้นบ้านสำหรับเรือประมงแต่ละลำเพียงครั้งเดียว ทั้งนี้ ตั้งแต่วันที่กฎกระทรวงนี้ใช้บังคับ จนถึงวันที่ 31 มีนาคม 2568 เพื่อเป็นการลดภาระและบรรเทาผลกระทบทางเศรษฐกิจแก่ผู้ขอรับใบอนุญาตทำการประมงพื้นบ้าน
 
6. เรื่อง ร่างกฎกระทรวงกำหนดให้สัตว์ป่าบางชนิดเป็นสัตว์ป่าคุ้มครอง พ.ศ. .... 
                   คณะรัฐมนตรีมีมติอนุมัติหลักการร่างกฎกระทรวงกำหนดให้สัตว์ป่าบางชนิดเป็นสัตว์ป่าคุ้มครอง พ.ศ. .... ตามที่กระทรวงทรัพยากรธรรมชาติและสิ่งแวดล้อม (ทส.) เสนอ และให้ส่งสำนักงานคณะกรรมการกฤษฎีกาตรวจพิจารณา แล้วดำเนินการต่อไปได้ และให้ ทส. รับความเห็นของกระทรวงเกษตรและสหกรณ์ไปพิจารณาดำเนินการต่อไปด้วย
                   ทั้งนี้ ร่างกฎกระทรวง ที่ ทส. เสนอ เป็นการปรับปรุงชนิดสัตว์ป่าคุ้มครองจากบัญชีท้ายกฎกระทรวงกำหนดให้สัตว์ป่าบางชนิดเป็นสัตว์ป่าคุ้มครอง พ.ศ. 2546 โดยแบ่งเป็น 2 บัญชี ได้แก่ บัญชี 1 บัญชีสัตว์ป่าคุ้มครองที่มิใช่สัตว์น้ำ จำนวน 1,216 รายการ และบัญชี 2 บัญชีสัตว์ป่าคุ้มครองที่เป็นสัตว์น้ำ จำนวน 90 รายการ รวมจำนวนทั้งสิ้น 1,306 รายการ เพื่อให้สอดคล้องกับพระราชบัญญัติสงวนและคุ้มครองสัตว์ป่า พ.ศ. 2562 รวมทั้งปรับเปลี่ยนชื่อไทย หรือชื่อวิทยาศาสตร์ในลำดับชั้นสกุล (genetic name) หรือในลำดับชั้นชนิด (specific name) เพื่อให้สอดคล้องกับข้อมูลทางอนุกรมวิธานปัจจุบัน เพื่อป้องกันมิให้สัตว์ป่าดังกล่าวที่มีความสำคัญต่อระบบนิเวศ หรือจำนวนประชากรของสัตว์ป่าชนิดนั้นมีแนวโน้มลดลง อันอาจส่งผลกระทบต่อระบบนิเวศ จึงจำเป็นต้องสงวนและอนุรักษ์ไว้อย่างเข้มงวด ซึ่งเป็นไปตามพระราชบัญญัติสงวนและคุ้มครองสัตว์ป่า พ.ศ. 2562 และคณะกรรมการสงวนและคุ้มครองสัตว์ป่าได้มีมติเห็นชอบด้วยแล้ว
                   สาระสำคัญของร่างกฎกระทรวง 
                   เป็นการกำหนดให้สัตว์ป่าบางชนิดเป็นสัตว์ป่าคุ้มครอง โดยบัญชีท้ายกฎกระทรวงนี้ประกอบด้วย บัญชี 1 บัญชีสัตว์ป่าคุ้มครองที่มิใช่สัตว์น้ำ ได้แก่ (1) จำพวกสัตว์เลี้ยงลูกด้วยนม จำนวน 176 รายการ (2) จำพวกนก จำนวน 948 รายการ (3) จำพวกสัตว์เลื้อยคลาน จำนวน 68 รายการ (4) จำพวกสัตว์สะเทินน้ำสะเทินบก จำนวน 4 รายการ (5) จำพวกแมลง จำนวน 20 รายการ บัญชี 2 บัญชีสัตว์ป่าคุ้มครองที่เป็นสัตว์น้ำ ได้แก่ (1) จำพวกสัตว์เลี้ยงลูกด้วยนม จำนวน 21 รายการ (2) จำพวกสัตว์เลื้อยคลาน จำนวน 20 รายการ (3) จำพวกสัตว์สะเทินน้ำสะเทินบก จำนวน 6 รายการ (4) จำพวกปลา จำนวน 30 รายการ (5) จำพวกสัตว์ไม่มีกระดูกสันหลัง จำนวน 13 รายการ
 
7. เรื่อง การตราพระราชกฤษฎีกากำหนดให้บุคคลใช้สิทธิรับบริการสาธารณสุขตามมาตรา 9 และมาตรา 10 แห่งพระราชบัญญัติหลักประกันสุขภาพแห่งชาติ พ.ศ. 2545 
                   คณะรัฐมนตรีมีมติเห็นชอบร่างพระราชกฤษฎีกากำหนดให้บุคคลใช้สิทธิรับบริการสาธารณสุขตามมาตรา 9 และมาตรา 10 แห่งพระราชบัญญัติหลักประกันสุขภาพแห่งชาติ พ.ศ. 2545 รวม 4 ฉบับ ตามที่กระทรวงสาธารณสุขเสนอ และให้ดำเนินการต่อไปได้
                   ทั้งนี้ สำนักงานหลักประกันสุขภาพแห่งชาติ (สปสช.) เห็นควรตราพระราชกฤษฎีกาตามมาตรา 9 และมาตรา 10 แห่งพระราชบัญญัติหลักประกันสุขภาพแห่งชาติ พ.ศ. 2545 เพื่อให้เป็นไปตามมาตรา 66 แห่งพระราชบัญญัติหลักประกันสุขภาพแห่งชาติ พ.ศ. 2545 และเป็นไปตามเจตนารมณ์แห่งพระราชบัญญัติหลักประกันสุขภาพแห่งชาติ พ.ศ. 2545 ให้บุคคลทุกคนสามารถเข้าถึงบริการสาธารณสุขได้อย่างทั่วถึงและมีประสิทธิภาพ ซึ่งปัจจุบันบุคลากรภาครัฐและผู้อาศัยสิทธิ ตามมาตรา 9 และผู้มีสิทธิตามกฎหมาย ว่าด้วยการประกันสังคมตามมาตรา 10 กฎหมายบัญญัติให้บุคคลดังกล่าวจะสามารถใช้สิทธิรับบริการสาธารณสุขตามพระราชบัญญัติหลักประกันสุขภาพแห่งชาติ พ.ศ. 2545 ได้ก็ต่อเมื่อมีการตราพระราชกฤษฎีกากำหนดให้บุคคลดังกล่าวใช้สิทธิรับบริการสาธารณสุขตามพระราชบัญญัติหลักประกันสุขภาพแห่งชาติ พ.ศ. 2545
                   สปสช. ได้ประสานกระทรวงการคลัง กรุงเทพมหานคร เมืองพัทยา และคณะกรรมการประกันสังคม เพื่อทำข้อตกลงกับคณะกรรมการหลักประกันสุขภาพแห่งชาติ ให้บุคคลตามมาตรา 9 และมาตรา 10 แห่งพระราชบัญญัติหลักประกันสุขภาพแห่งชาติ พ.ศ. 2545 ในสังกัดของตนได้รับบริการสาธารณสุขตามที่ได้ตกลงกัน
                   สาระสำคัญ 
                   1. ร่างพระราชกฤษฎีกากำหนดให้ข้าราชการหรือลูกจ้างของส่วนราชการใช้สิทธิรับบริการสาธารณสุขเกี่ยวกับการสร้างเสริมสุขภาพ การป้องกันโรค การฟื้นฟูสมรรถภาพ และบริการสาธารณสุขอื่น ที่จำเป็นต่อสุขภาพและการดำรงชีวิต พ.ศ. .... มีสาระสำคัญดังนี้
                   - “ข้าราชการหรือลูกจ้างของส่วนราชการ” หมายความว่า ผู้มีสิทธิและบุคคลในครอบครัวตามพระราชกฤษฎีกาเงินสวัสดิการเกี่ยวกับการรักษาพยาบาล พ.ศ. 2553
                   - ให้ข้าราชการหรือลูกจ้างของส่วนราชการใช้สิทธิรับบริการสาธารณสุขเกี่ยวกับการสร้างเสริมสุขภาพ การป้องกันโรค การฟื้นฟูสมรรถภาพ และบริการสาธารณสุขอื่น ที่จำเป็นต่อสุขภาพและการดำรงชีวิต ตามกฎหมายว่าด้วยหลักประกันสุขภาพแห่งชาติ ทั้งนี้ ตามที่คณะกรรมการหลักประกันสุขภาพแห่งชาติและกระทรวงการคลังตกลงร่วมกัน
                   2. ร่างพระราชกฤษฎีกากำหนดให้ผู้มีสิทธิเบิกจ่ายเงินสวัสดิการค่ารักษาพยาบาลของกรุงเทพมหานครใช้สิทธิรับบริการสาธารณสุขเกี่ยวกับการสร้างเสริมสุขภาพ การป้องกันโรค การฟื้นฟูสมรรถภาพ และบริการสาธารณสุขอื่น ที่จำเป็นต่อสุขภาพและการดำรงชีวิต พ.ศ. .... มีสาระสำคัญดังนี้
                    - ให้ผู้มีสิทธิเบิกจ่ายเงินสวัสดิการค่ารักษาพยาบาลของกรุงเทพมหานครใช้สิทธิรับบริการสาธารณสุขเกี่ยวกับการสร้างเสริมสุขภาพ การป้องกันโรค การฟื้นฟูสมรรถภาพ และบริการสาธารณสุขอื่น ที่จำเป็นต่อสุขภาพและการดำรงชีวิต ตามกฎหมายว่าด้วยหลักประกันสุขภาพแห่งชาติ ทั้งนี้ ตามที่คณะกรรมการหลักประกันสุขภาพแห่งชาติและกรุงเทพมหานครตกลงร่วมกัน
                   3. ร่างพระราชกฤษฎีกากำหนดให้พนักงานเมืองพัทยาใช้สิทธิรับบริการสาธารณสุขเกี่ยวกับการสร้างเสริมสุขภาพ การป้องกันโรค การฟื้นฟูสมรรถภาพ และบริการสาธารณสุขอื่น ที่จำเป็นต่อสุขภาพและการดำรงชีวิต พ.ศ. .... มีสาระสำคัญดังนี้
                   - “พนักงานเมืองพัทายา” หมายความว่า พนักงานเมืองพัทยา พนักงานเมืองพัทยาผู้ที่รับบำนาญ และให้หมายความรวมถึงนายกเมืองพัทยา รองนายกเมืองพัทยา สมาชิกสภาเมืองพัทยา และลูกจ้างประจำเมืองพัทยา ซึ่งรับเงินค่าจ้างประจำ ตามอัตราที่กำหนดไว้ในงบประมาณรายจ่ายและบุคคลในครอบครัวตามข้อบัญญัติเมืองพัทยา เรื่อง เงินสวัสดิการเกี่ยวกับการรักษาพยาบาลของพนักงานเมืองพัทยา
                    - ให้พนักงานเมืองพัทยาใช้สิทธิรับบริการสาธารณสุขเกี่ยวกับการสร้างเสริมสุขภาพ การป้องกันโรค การฟื้นฟูสมรรถภาพ และบริการสาธารณสุขอื่น ที่จำเป็นต่อสุขภาพและการดำรงชีวิต ตามกฎหมายว่าด้วยหลักประกันสุขภาพแห่งชาติ ทั้งนี้ ตามที่คณะกรรมการหลักประกันสุขภาพแห่งชาติและเมืองพัทยาตกลงร่วมกัน
                   4. ร่างพระราชกฤษฎีกากำหนดให้ผู้ประกันตนใช้สิทธิรับบริการสาธารณสุขเกี่ยวกับการสร้างเสริมสุขภาพ การป้องกันโรค การฟื้นฟูสมรรถภาพ และบริการสาธารณสุขอื่น ที่จำเป็นต่อสุขภาพและการดำรงชีวิต พ.ศ. .... มีสาระสำคัญดังนี้
                   - “ผู้ประกันตน” หมายความว่า ผู้ประกันตนตามกฎหมายว่าด้วยการประกันสังคม
                    - ให้ผู้ประกันตนใช้สิทธิรับบริการสาธารณสุขเกี่ยวกับการสร้างเสริมสุขภาพ การป้องกันโรค การฟื้นฟูสมรรถภาพ และบริการสาธารณสุขอื่น ที่จำเป็นต่อสุขภาพและการดำรงชีวิต ตามกฎหมายว่าด้วยหลักประกันสุขภาพแห่งชาติ ทั้งนี้ ตามที่คณะกรรมการหลักประกันสุขภาพแห่งชาติและคณะกรรมการประกันสังคมตกลงร่วมกัน
 
8. เรื่อง ร่างพระราชกฤษฎีกาออกตามความในประมวลรัษฎากร ว่าด้วยการลดอัตราและยกเว้นรัษฎากร (ฉบับที่ ..) พ.ศ. .... (มาตรการภาษีเพื่อสนับสนุนการลงทุนในตราสารแสดงสิทธิในหลักทรัพย์ต่างประเทศ (DR)) 
                   คณะรัฐมนตรีมีมติอนุมัติหลักการร่างพระราชกฤษฎีกาออกตามความในประมวลรัษฎากร ว่าด้วยการลดอัตราและยกเว้นรัษฎากร (ฉบับที่ ..) พ.ศ. .... (มาตรการภาษีเพื่อสนับสนุนการลงทุนในตราสารแสดงสิทธิในหลักทรัพย์ต่างประเทศ (DR) ตามที่กระทรวงการคลังเสนอ และให้ส่งสำนักงานคณะกรรมการกฤษฎีกาตรวจพิจารณาร่างพระราชกฤษฎีกาดังกล่าว ให้สอดคล้องกับพระราชบัญญัติหลักเกณฑ์การจัดทำร่างกฎหมายและการประเมินผลสัมฤทธิ์ของกฎหมาย พ.ศ. 2562 ต่อไป
                   ทั้งนี้ กระทรวงการคลังเห็นควรตราร่างพระราชกฤษฎีกาออกตามความในประมวลรัษฎากร ว่าด้วยการลดอัตราและยกเว้นรัษฎากร (ฉบับที่ ..) พ.ศ. .... ตามหลักการดังนี้
                   1. ยกเว้นภาษีเงินได้นิติบุคคลให้แก่บริษัทหรือห้างหุ้นส่วนนิติบุคคลที่ตั้งขึ้นตามกฎหมายไทยซึ่งเป็นผู้ออกและเสนอขายตราสารแสดงสิทธิในหลักทรัพย์ต่างประเทศ สำหรับเงินได้ซึ่งเป็นผลตอบแทนที่ได้รับจากการถือหลักทรัพย์ต่างประเทศไว้เพื่อการออกตราสารแสดงสิทธิในหลักทรัพย์ต่างประเทศ โดยบริษัทหรือห้างหุ้นส่วนนิติบุคคลนั้นต้องไม่นำเงินได้ดังกล่าวที่ได้จ่ายให้แก่ผู้รับซึ่งเป็นผู้ถือตราสารแสดงสิทธิในหลักทรัพย์ต่างประเทศมาถือเป็นรายจ่ายในการคำนวณกำไรสุทธิเพื่อเสียภาษีเงินได้นิติบุคคล 
                   2. ลดอัตราภาษีเงินได้หัก ณ ที่จ่ายเหลือร้อยละ 10 ของเงินได้ สำหรับเงินได้พึงประเมินที่ผู้มีเงินได้ซึ่งเป็นผู้ถือตราสารแสดงสิทธิในหลักทรัพย์ต่างประเทศ แต่ไม่รวมถึงผู้มีเงินได้ที่เป็นห้างหุ้นส่วนสามัญหรือคณะบุคคลที่มิใช่นิติบุคคล ได้รับจากบริษัทหรือห้างหุ้นส่วนนิติบุคคลที่ได้รับยกเว้นภาษีเงินได้นิติบุคคลตามข้อ 1. ซึ่งเมื่อคำนวณตามมาตรา 50 (2) แห่งประมวลรัษฎากรแล้ว อยู่ในบังคับต้องเสียภาษีในอัตราที่สูงกว่าร้อยละ 10 ของเงินได้ ทั้งนี้ สำหรับเงินได้พึงประเมินในกรณีดังต่อไปนี้ 
                             2.1 เงินได้ที่เป็นเงินเทียบเท่าเงินปันผลที่บริษัทหรือห้างหุ้นส่วนนิติบุคคลที่ได้รับยกเว้นภาษีเงินได้นิติบุคคลตามข้อ 1. จ่ายให้แก่ผู้ถือตราสารแสดงสิทธิในหลักทรัพย์ต่างประเทศ 
                             2.2 เงินได้ที่เป็นตราสารแสดงสิทธิในหลักทรัพย์ต่างประเทศที่บริษัทหรือห้างหุ้นส่วนนิติบุคคลที่ได้รับยกเว้นภาษีเงินได้นิติบุคคลตามข้อ 1. ได้ออกให้เพิ่ม เนื่องจากบริษัทหรือห้างหุ้นส่วนนิติบุคคลนั้นได้รับหุ้นปันผลจากการถือหลักทรัพย์ต่างประเทศเพื่อการออกตราสารแสดงสิทธิในหลักทรัพย์ต่างประเทศ  
                             ในกรณีเงินได้พึงประเมินข้างต้น เมื่อคำนวณภาษีเงินได้หัก ณ ที่จ่ายตามมาตรา 50 (2) แห่งประมวลรัษฎากรแล้ว อยู่ในบังคับต้องเสียภาษีเงินได้หัก ณ ที่จ่ายไม่เกินร้อยละ 10 ของเงินได้ ให้ผู้มีเงินได้มีสิทธิได้รับยกเว้นไม่ต้องนำเงินได้ดังกล่าวไปรวมคำนวณเพื่อเสียภาษีเงินได้บุคคลธรรมดา เมื่อผู้มีเงินได้ยอมให้ผู้จ่ายเงินได้หักภาษี ณ ที่จ่ายตามมาตรา 50 (2) แห่งประมวลรัษฎากรในอัตราร้อยละ 10 ของเงินได้นั้น 
                             ให้ผู้มีเงินได้ซึ่งถูกหักภาษีเงินได้ ณ ที่จ่ายไว้แล้วในอัตราร้อยละ 10 ของเงินได้ เมื่อถึงกำหนดยื่นแบบแสดงรายการภาษีเงินได้บุคคลธรรมดา ได้รับยกเว้นไม่ต้องนำเงินได้พึงประเมินข้างต้นไปรวมคำนวณเพื่อเสียภาษีเงินได้บุคคลธรรมดา ทั้งนี้ เฉพาะกรณีที่ไม่ขอรับเงินภาษีที่ถูกหักไว้คืนหรือไม่ขอเครดิตเงินภาษีที่ถูกหักไว้ ไม่ว่าทั้งหมดหรือบางส่วน 
                   3. เงินเทียบเท่าเงินปันผล หมายความว่า เงินที่บริษัทหรือห้างหุ้นส่วนนิติบุคคลที่ตั้งขึ้นตามกฎหมายไทยซึ่งเป็นผู้ออกและเสนอขายตราสารแสดงสิทธิในหลักทรัพย์ต่างประเทศจ่ายให้แก่ผู้ถือตราสารแสดงสิทธิในหลักทรัพย์ต่างประเทศและได้จ่ายจากเงินดังต่อไปนี้  
                             3.1 เงินปันผลหรือเงินได้ที่มีลักษณะทำนองเดียวกันกับเงินปันผลที่ผู้ออกและเสนอขายตราสารแสดงสิทธิในหลักทรัพย์ต่างประเทศได้รับจากการถือหลักทรัพย์ต่างประเทศเพื่อการออกตราสารแสดงสิทธิในหลักทรัพย์ต่างประเทศ 
                             3.2 เงินได้จากการขายหุ้นปันผลที่ผู้ออกและเสนอขายตราสารแสดงสิทธิในหลักทรัพย์ต่างประเทศได้จากการถือหลักทรัพย์ต่างประเทศเพื่อการออกและเสนอขายตราสารแสดงสิทธิในหลักทรัพย์ต่างประเทศในส่วนที่เกินและไม่เกินกว่ามูลค่าของหุ้นปันผลนั้น 
                   4. พระราชกฤษฎีกานี้ให้ใช้บังคับตั้งแต่วันถัดจากวันประกาศในราชกิจจานุเบกษาเป็นต้นไป
 
9. เรื่อง ร่างพระราชบัญญัติอาวุธปืน เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ..) พ.ศ. .... 
                   คณะรัฐมนตรีมีมติ
                   1. อนุมัติหลักการร่างพระราชบัญญัติอาวุธปืน เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน (ฉบับที่ ..) พ.ศ. .... ตามที่กระทรวงมหาดไทยเสนอ และให้ส่งสำนักงานคณะกรรมการกฤษฎีกาตรวจพิจารณา โดยให้พิจารณาประเด็นตามข้อสังเกตของสำนักงานคณะกรรมการกฤษฎีกา และรับความเห็นของกระทรวงกลาโหมไปประกอบการพิจารณาด้วย แล้วส่งให้คณะกรรมการประสานงานสภาผู้แทนราษฎรพิจารณา ก่อนเสนอสภาผู้แทนราษฎรต่อไป  
                   2. รับทราบแผนในการจัดทำกฎหมายลำดับรอง กรอบระยะเวลา และกรอบสาระสำคัญของกฎหมายลำดับรองที่ออกตามร่างพระราชบัญญัติดังกล่าวตามที่กระทรวงมหาดไทยเสนอ 
                   3. ให้กระทรวงมหาดไทยรับความเห็นของกระทรวงกลาโหม สำนักงานคณะกรรมการกฤษฎีกา สำนักงานสภาความมั่นคงแห่งชาติ สำนักงานสภาพัฒนาการเศรษฐกิจและสังคมแห่งชาติ ศูนย์อำนวยการบริหารจังหวัดชายแดนภาคใต้ และสำนักงานตำรวจแห่งชาติไปพิจารณาดำเนินการต่อไปด้วย
                   ทั้งนี้ ร่างพระราชบัญญัติที่กระทรวงมหาดไทยเสนอ เป็นการแก้ไขเพิ่มเติมพระราชบัญญัติอาวุธปืน เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน พ.ศ. 2490 โดยกำหนดให้บุคคลที่มีอาวุธปืน เครื่องกระสุนปืน โดยมิชอบด้วยกฎหมายนำอาวุธปืน เครื่องกระสุนปืนดังกล่าวมาขอรับอนุญาตเพื่อให้ถูกต้องตามกฎหมายภายในระยะเวลาที่กำหนด (180 วัน นับแต่ร่างพระราชบัญญัตินี้ใช้บังคับ) โดยไม่ต้องรับโทษ โดยหากอาวุธปืนเถื่อนดังกล่าวมีมาตรฐานที่ตรงตามเงื่อนไขที่กฎหมายกำหนดประกอบกับผู้ประสงค์ที่จะนำอาวุธปืนเถื่อนดังกล่าวมาขอรับใบอนุญาตไม่มีคุณสมบัติต้องห้ามตามกฎหมาย นายทะเบียนก็สามารถออกใบอนุญาตให้ได้ แต่หากอาวุธปืนเถื่อนที่จะนำมาขอรับใบอนุญาตดังกล่าวไม่ได้มาตรฐานตามที่กฎหมายกำหนด หรือผู้ประสงค์จะนำอาวุธปืนเถื่อนมาขึ้นทะเบียนมีคุณสมบัติต้องห้ามที่กฎหมายกำหนด1 ห้ามนายทะเบียนออกใบอนุญาตให้และนายทะเบียนจะยึดอาวุธปืนเถื่อนดังกล่าวไว้โดยไม่ต้องชดใช้ราคา เพื่อเปิดโอกาสให้บุคคลนำอาวุธปืนที่ยังไม่ได้รับอนุญาตตามกฎหมายนำอาวุธปืนมาขอรับใบอนุญาตตามกฎหมายภายในระยะเวลาที่กำหนด อันเป็นการควบคุมจำกัดและหามาตรการในการแก้ไขปัญหาเกี่ยวกับอาวุธปืนที่ไม่ชอบด้วยกฎหมายที่อยู่ในความครอบครองของประชาชน และกำหนดให้บุคคลที่มีอาวุธปืน เครื่องกระสุนปืน ที่กฎหมายไม่อนุญาตให้มีและใช้ไว้ในครอบครองหรือจำหน่าย เนื่องจากมีประสิทธิภาพในการทำลายสูงเป็นอันตรายต่อประชาชน ก็ให้ผู้ที่มีอาวุธปืนดังกล่าวไว้ในครอบครองนำเอาอาวุธปืนนั้นมามอบให้แก่หน่วยทหารที่ใกล้ที่สุดภายในเวลาที่กำหนด (180 วัน นับแต่ร่างพระราชบัญญัตินี้ใช้บังคับ) โดยไม่ต้องรับโทษ โดยทางราชการไม่จำต้องชดใช้ราคาและให้ตกเป็นของแผ่นดิน และกำหนดให้นายทะเบียนท้องที่มีอำนาจในการจัดทำรายละเอียดเกี่ยวกับอาวุธปืนที่นำมาดำเนินการทางทะเบียน โดยจัดทำรายละเอียด เช่น การนำมาทำเครื่องหมายทะเบียน การโอน การแจ้งย้ายไว้เป็นหลักฐาน รวมทั้งจัดเก็บข้อมูลหัวกระสุนและปลอกกระสุน และให้อำนาจนายทะเบียนท้องที่เรียกผู้ที่ได้รับใบอนุญาตอยู่ในวันที่พระราชบัญญัตินี้ใช้บังคับมาเพื่อจัดเก็บรายละเอียดเกี่ยวกับอาวุธปืนดังกล่าวได้ เพื่อจัดเก็บอัตลักษณ์และรายละเอียดเกี่ยวกับอาวุธปืน อันจะส่งผลให้ปริมาณอาวุธปืนที่ไม่ถูกกฎหมายลดน้อยลง สามารถควบคุมตรวจสอบ กำกับและติดตาม การมีและใช้อาวุธปืนเหล่านี้ได้ ตลอดจนป้องกันการนำอาวุธปืนไปใช้ก่ออาชญากรรม 
                   กระทรวงมหาดไทยได้ดำเนินการจัดให้มีการรับฟังความคิดเห็นจากประชาชน ตามแนวทางการจัดทำและการเสนอร่างกฎหมายตามบทบัญญัติมาตรา 77 ของรัฐธรรมนูญแห่งราชอาณาจักรไทย และมติคณะรัฐมนตรี (19 พฤศจิกายน 2562) เรื่อง การดำเนินการเพื่อรองรับและขับเคลื่อนการปฏิบัติตามพระราชบัญญัติหลักเกณฑ์การจัดทำร่างกฎหมายและการประเมินผลสัมฤทธิ์ของกฎหมาย พ.ศ. 2562 รวมทั้งได้จัดทำแผนในการจัดทำกฎหมายลำดับรอง กรอบระยะเวลา และกรอบสาระสำคัญของกฎหมายลำดับรองที่ออกตามพระราชบัญญัติดังกล่าว โดยจะมีการออกประกาศกระทรวงจำนวน 1 ฉบับ ซึ่งมีสาระสำคัญเป็นการกำหนดรายละเอียดเกี่ยวกับอาวุธปืนที่นายทะเบียนท้องที่ต้องจัดเก็บข้อมูลไว้ เพื่อประโยชน์ในการตรวจสอบความถูกต้องทางทะเบียน การตรวจสอบอาวุธปืนที่ใช้ในการก่ออาชญากรรม และประโยชน์ในทางราชการอื่น ๆ
                   สาระสำคัญของร่างพระราชบัญญัติ 
                   แก้ไขเพิ่มเติมพระราชบัญญัติอาวุธปืน เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน พ.ศ. 2490 มีสาระสำคัญ ดังนี้
                   1. ให้บุคคลที่มีอาวุธปืน เครื่องกระสุนปืน โดยมิชอบด้วยกฎหมายนำอาวุธปืน เครื่องกระสุนปืนดังกล่าวมาขอรับอนุญาตเพื่อให้ถูกต้องตามกฎหมายภายในระยะเวลาที่กำหนด (180 วัน นับแต่ร่างพระราชบัญญัตินี้ใช้บังคับ) โดยไม่ต้องรับโทษ 
                   2. ให้บุคคลที่มีอาวุธปืน เครื่องกระสุนปืน ที่กฎหมายไม่อนุญาตให้มีและใช้ไว้ในครอบครองหรือจำหน่าย เนื่องจากมีประสิทธิภาพในการทำลายสูงเป็นอันตรายต่อประชาชน ก็ให้ผู้ที่มีอาวุธปืนดังกล่าวไว้ในครอบครองนำเอาอาวุธปืนนั้นมามอบให้แก่หน่วยทหารที่ใกล้ที่สุดภายในเวลาที่กำหนด (180 วัน นับแต่ร่างพระราชบัญญัตินี้ใช้บังคับ) โดยไม่ต้องรับโทษ โดยทางราชการไม่จำต้องชดใช้ราคาและให้ตกเป็นของแผ่นดิน
                   3. ให้นายทะเบียนท้องที่มีอำนาจในการจัดทำรายละเอียดเกี่ยวกับอาวุธปืนที่นำมาดำเนินการทางทะเบียน เช่น การนำมาทำเครื่องหมายทะเบียน การโอนการแจ้งย้ายไว้เป็นหลักฐาน รวมทั้งอาวุธปืนที่นำมาขึ้นทะเบียนเพื่อขออนุญาตตามพระราชบัญญัตินี้ด้วย เพื่อเป็นการตรวจสอบความถูกต้องทางทะเบียนอาวุธปืน การตรวจสอบหาอาวุธปืนที่ใช้ในการก่อเหตุอาชญากรรมหรื่อเพื่อประโยชน์อื่นใดในทางราชการ 
                   4. กำหนดบทลงโทษสำหรับผู้ใดฝ่าฝืนคำสั่งนายทะเบียนท้องที่ไม่นำอาวุธปืนมาจัดทำรายละเอียดเกี่ยวกับอาวุธปืนหรือตรวจสอบความถูกต้อง ต้องระวางโทษจำคุกไม่เกิน 1 ปี หรือปรับไม่เกิน 10,000 บาท หรือทั้งจำทั้งปรับ
____________________
1 มาตรา 13 แห่งพระราชบัญญัติอาวุธปืน เครื่องกระสุนปืน วัตถุระเบิด ดอกไม้เพลิง และสิ่งเทียมอาวุธปืน พ.ศ. 2490 กำหนดให้ ห้ามมิให้ออกใบอนุญาตให้แก่บุคคลที่มีคุณสมบัติ เช่น บุคคลซึ่งต้องโทษจำคุกสำหรับความผิดอันเป็นการฝ่าฝืนต่อพระราชบัญญัติอาวุธปืน เครื่องกระสุนปืน วัตถุระเบิด และดอกไม้เพลิง พุทธศักราช 2477 บุคคลซึ่งยังไม่บรรลุนิติภาวะ บุคคลซึ่งไม่มีที่อยู่เป็นหลักแหล่ง บุคคลซึ่งมีความประพฤติชั่วอย่างร้ายแรงอันอาจกระทบกระเทือนถึงความสงบเรียบร้อยของประชาชน
 
10. เรื่อง ร่างกฎกระทรวงเพิกถอนป่าสงวนแห่งชาติ ป่าคลองหัวเขียวและป่าคลองเกาะสุย บางส่วน ในท้องที่ตำบลเขานิเวศน์ และตำบลบางริ้น อำเภอเมืองระนอง จังหวัดระนอง พ.ศ. .... 
                   คณะรัฐมนตรีมีมติเห็นชอบในหลักการร่างกฎกระทรวงเพิกถอนป่าสงวนแห่งชาติ ป่าคลองหัวเขียวและป่าคลองเกาะสุย บางส่วน ในท้องที่ตำบลเขานิเวศน์ และตำบลบางริ้น อำเภอเมืองระนอง จังหวัดระนอง พ.ศ. .... ตามที่กระทรวงทรัพยากรธรรมชาติและสิ่งแวดล้อมเสนอ และให้ส่งสำนักงานคณะกรรมการกฤษฎีกาตรวจพิจารณาร่างกฎกระทรวงดังกล่าวให้สอดคล้องกับพระราชบัญญัติหลักเกณฑ์การจัดทำร่างกฎหมายและการประเมินผลสัมฤทธิ์ของกฎหมาย พ.ศ. 2562 ต่อไป และมอบหมายกรมธนารักษ์ กระทรวงการคลัง นำไปดำเนินการขึ้นทะเบียนที่ราชพัสดุในวันเดียวกันตามที่กระทรวงทรัพยากรธรรมชาติและสิ่งแวดล้อมเสนอ
                   สาระสำคัญ
                   กระทรวงทรัพยากรธรรมชาติและสิ่งแวดล้อมเสนอว่า เนื่องจากพื้นที่ป่าได้มีการเปลี่ยนแปลงสภาพพื้นที่ไปอย่างสิ้นเชิง มีราษฎรเข้าอยู่อาศัย รวมทั้งส่วนราชการและสาธารณูปโภคเต็มพื้นที่ ไม่สามารถนำกลับมาฟื้นฟูเป็นป่าชายเลนได้ดังเดิม จึงมีความจำเป็นต้องเพิกถอนพื้นที่บางส่วนของป่าคลองหัวเขียวและป่าคลองเกาะสุย ในท้องที่ตำบลเขานิเวศน์ และตำบลบางริ้น อำเภอเมืองระนอง จังหวัดระนอง ซึ่งเป็นพื้นที่ป่าสงวนแห่งชาติ ตามกฎกระทรวง ฉบับที่ 164 (พ.ศ. 2509) ออกตามความในพระราชบัญญัติป่าสงวนแห่งชาติ พ.ศ. 2507 เนื้อที่ประมาณ 502.74 ไร่ เพื่อส่งมอบให้กระทรวงการคลัง โดยกรมธนารักษ์นำไปดำเนินการบริหารจัดการพื้นที่ชุมชนเมืองระนองตามกฎหมายต่อไป ทั้งนี้ เพื่อเป็นการแก้ไขปัญหาการใช้ประโยชน์ที่ดินป่าชายเลนชุมชนเมืองระนอง จังหวัดระนอง สมควรเพิกถอนพื้นที่ป่าดังกล่าวออกจากการเป็นป่าสงวนแห่งชาติ บางส่วน
 
11. เรื่อง ร่างกฎกระทรวงกำหนดลักษะอาคารประเภทอื่นที่ใช้ประกอบธุรกิจโรงแรม (ฉบับที่ 4) พ.ศ. ....
                   คณะรัฐมนตรีมีมติอนุมัติหลักการร่างกฎกระทรวงกำหนดลักษณะอาคารประเภทอื่นที่ใช้ประกอบธุรกิจโรงแรม (ฉบับที่ ..) พ.ศ. .... ตามที่กระทรวงมหาดไทย (มท.) เสนอและให้ส่งสำนักงานคณะกรรมการกฤษฎีกาตรวจพิจารณา แล้วดำเนินการต่อไปได้ และให้กระทรวงมหาดไทยรับความเห็นของกระทรวงคมนาคมไปพิจารณาดำเนินการต่อไปด้วย
                   สาระสำคัญ
                   1. สืบเนื่องจากปัจจุบันอาคารที่ใช้ประกอบธุรกิจโรงแรมมีลักษณะของอาคารที่มีความหลากหลายมากขึ้น มีการนำอาคารประเภทอื่นมาให้บริการที่พักแก่ประชาชนเป็นการทั่วไปเป็นรายวัน (ที่พักรายวัน) [ช่น อาคารลักษณะห้องแถว ตึกแถว โฮมสเตย์] ซึ่งลักษณะ และโครงสร้างของอาคารไม่สอดคล้องกับอาคารที่จะนำมาประกอบธุรกิจโรงแรมตามที่กฎหมายว่าด้วยการควบคุมอาคารกำหนด ซึ่งทำให้ไม่สามารถขอรับใบอนุญาตให้ใช้อาคารเป็นโรงแรมเพื่อจะขอรับใบอนุญาตประกอบธุรกิจโรงแรมได้ มท. จึงได้มีกฎกระทรวงกำหนดลักษณะอาคารประเภทอื่นที่ใช้ประกอบธุรกิจโรงแรม พ.ศ. 2559 และที่แก้ไขเพิ่มเติม ซึ่งกำหนดให้เจ้าของหรือผู้ครอบครองอาคารประเภทอื่นที่จะขอใบรับรองการดัดแปลงอาคารหรือใบอนุญาตเปลี่ยนการใช้อาคารมาประกอบธุรกิจโรงแรมได้ โดยมีข้อกำหนดหรือเงื่อนไขเกี่ยวกับการนำอาคารประเภทอื่นมาประกอบธุรกิจโรงแรม (เช่น ระยะดิ่งของอาคาร ระยะระหว่างของอาคาร ที่จอดรถยนต์ ระบบความปลอดภัย) และกำหนดให้กฎกระทรวงมีอายุการบังคับใช้ 8 ปี ซึ่งจะสิ้นสุดลงในวันที่ 18 สิงหาคม 2567
                   2. ผู้ประกอบการแจ้งว่า เนื่องจากกฎกระทรวงฯ พ.ศ. 2559 และที่แก้ไขเพิ่มเติม จะสิ้นสุดลงในวันที่ 18 สิงหาคม 2567 ซึ่งเจ้าของหรือผู้ครอบครองอาคารยังไม่สามารถแก้ไขดัดแปลงอาคารที่ก่อสร้างไว้แล้วให้ถูกต้องตามกฎหมายได้ทัน ประกอบกับประสบปัญหาที่ไม่สามารถดำเนินการตามข้อกำหนดหรือเงื่อนไขที่กำหนดในกฎกระทรวงดังกล่าวได้ เช่น ความกว้างของบันได ช่องทางเดินในอาคาร ระยะระหว่างอาคาร เนื่องด้วยลักษณะของอาคารที่ได้ก่อสร้างไว้แล้วและนำมาให้บริการเป็นที่พักรายวันเป็นอาคารขนาดเล็ก จึงทำให้ไม่สามารถขอรับใบอนุญาตให้ใช้อาคารเป็นโรงแรม เพื่อเข้าสู่ระบบให้ถูกต้องตามกฎหมายได้
                   3. มท. พิจารณาแล้ว สมควรขยายระยะเวลาการใช้บังคับกฎกระทรวงฯ และระยะเวลาที่เจ้าของหรือผู้ครอบครองอาคารจะต้องได้รับใบรับรองการดัดแปลงหรือใบอนุญาตเปลี่ยนการใช้อาคารมาประกอบธุรกิจโรงแรมภายใน 9 ปี (เดิม 8 ปี) และแก้ไขเพิ่มเติมข้อกำหนดหรือเงื่อนไขเกี่ยวกับการนำอาคารประเภทอื่นมาประกอบธุรกิจโรงแรมเพื่อให้ผู้ประกอบการสามารถขออนุญาตเปลี่ยนการใช้อาคารเพื่อประกอบธุรกิจโรงแรมได้ รวมทั้งกำหนดเพิ่มเติมเงื่อนไขต่าง ๆ เพื่อความปลอดภัยสำหรับผู้พัก มท. จึงเสนอร่างกฎกระทรวงฉบับดังกล่าวมาเพื่อดำเนินการ
                   4. ร่างกฎกระทรวงนี้มีสาระสำคัญเป็นการแก้ไขเพิ่มเติมกฎกระทรวงกำหนดลักษณะอาคารประเภทอื่นที่ใช้ประกอบธุรกิจโรงแรม พ.ศ. 2559 และที่แก้ไขเพิ่มเติม ดังนี้
                             (1) ขยายระยะเวลาการใช้บังคับกฎกระทรวงฯ และระยะเวลาที่เจ้าของหรือผู้ครอบครองอาคารจะต้องได้รับใบรับรองการดัดแปลงหรือใบอนุญาตเปลี่ยนการใช้อาคารมาประกอบธุรกิจโรงแรมภายใน 9 ปี (เดิม 8 ปี) [สิ้นสุดลงในวันที่ 18 สิงหาคม 2568]
                             (2) กำหนดยกเว้นข้อกำหนดบางเรื่องที่เจ้าของหรือผู้ครอบครองอาคารไม่ต้องปฏิบัติในเรื่องต่าง ๆ ได้แก่ ที่ว่างของอาคาร ช่องทางเดินในอาคาร ความกว้างของบันได แนวอาคาร ระยะดิ่งของอาคาร ระยะหรือระดับระหว่างอาคารกับอาคารหรือเขตที่ดินของผู้อื่น หรือระหว่างอาคารกับถนน ตรอก ซอยทางเท้า ทางหรือที่สาธารณะ และที่จอดรถยนต์ เพื่อแก้ไขข้อติดขัดต่าง ๆ ของเจ้าของหรือผู้ครอบครองอาคาร
                             (3) เพิ่มเติมให้อาคารที่ให้บริการห้องพักรายวัน และประสงค์จะเปลี่ยนการใช้เป็นโรงแรม ต้องมีเอกสารหลักฐานดังนี้ 1) สำเนาใบอนุญาตประกอบกิจการที่เป็นอันตรายต่อสุขภาพตามกฎหมายว่าด้วยการสาธารณสุข 2) หลักฐานการเสียภาษีห้องพักให้แก่องค์กรปกครองส่วนท้องถิ่น 3) หลักฐานการเสียภาษีให้แก่สรรพากร 4) หลักฐานการประชาสัมพันธ์หรือการลงโฆษณาทางเว็บไซต์หรือสื่อต่างๆ 5) และหลักฐานอื่น ๆ รวมทั้งกำหนดเพิ่มเติมให้เจ้าพนักงานท้องถิ่นต้องตรวจพิจารณาอาคารเมื่อได้รับคำขอ ดังนี้
                                      (3.1) อาคารต้องไม่มีสภาพหรือมีการใช้ที่อาจเป็นภยันตรายต่อสุขภาพ หรือก่อให้เกิดเหตุรำคาญ หรือกระทบกระเทือนต่อการรักษาคุณภาพสิ่งแวดล้อม
                                      (3.2) อาคารต้องไม่ขัดต่อกฎหมายว่าด้วยการผังเมือง ไม่ขัดต่อมาตรการคุ้มครองสิ่งแวดล้อมตามกฎหมายว่าด้วยการส่งเสริมและรักษาคุณภาพสิ่งแวดล้อมแห่งชาติ และไม่ขัดต่อข้อบัญญัติท้องถิ่นกำหนดบริเวณห้ามก่อสร้าง ดัดแปลง หรือเปลี่ยนการใช้อาคารบางชนิดหรือบางประเภท
                                      (3.3) ต้องมีวิศวกรประเมินความมั่นคงแข็งแรงของโครงสร้างอาคารว่าสามารถใช้เพื่อประกอบธุรกิจโรงแรมได้ โดยต้องดำเนินการให้แล้วเสร็จ ก่อนที่จะยื่นขออนุญาตเปลี่ยนการใช้อาคาร
                                      (3.4) อาคารต้องติดตั้งเครื่องดับเพลิงแบบมือถือหรือเครื่องดับเพลิงยกหิ้ว
                   ทั้งนี้ มท. ได้นำร่างกฎกระทรวงนี้ไปดำเนินการรับฟังความคิดเห็นและวิเคราะห์ผลกระทบของผู้เกี่ยวข้องด้วยแล้ว โดยส่วนใหญ่เห็นด้วยกับร่างกฎกระทรวงดังกล่าว
 
12. เรื่อง ร่างกฎกระทรวง ฉบับที่ .. (พ.ศ. ....) ออกตามความในพระราชบัญญัติให้ใช้ประมวลกฎหมายที่ดิน พ.ศ. 2497
                   คณะรัฐมนตรีมีมติอนุมัติหลักการร่างกฎกระทรวงฉบับที่ .. (พ.ศ. ....) ออกตามความในพระราชบัญญัติให้ใช้ประมวลกฎหมายที่ดิน พ.ศ. 2497 ตามที่กระทรวงมหาดไทยเสนอ และให้ส่งสำนักงานคณะกรรมการกฤษฎีกาตรวจพิจารณา โดยให้รับความเห็นของกระทรวงทรัพยากรธรรมชาติและสิ่งแวดล้อมและสำนักงาน ป.ป.ท. ไปประกอบการพิจารณาด้วย และให้กระทรวงมหาดไทยรับความเห็นของกระทรวงทรัพยากรธรรมชาติและสิ่งแวดล้อมและสำนักงานสภาพัฒนาการเศรษฐกิจและสังคมแห่งชาติไปพิจารณาดำเนินการต่อไปด้วย
                   สาระสำคัญของร่างกฎกระทรวง
                   เป็นการแก้ไขเพิ่มเติมกฎกระทรวง ฉบับที่ 43 (พ.ศ. 2537) ออกตามความในพระราชบัญญัติให้ใช้ประมวลกฎหมายที่ดิน พ.ศ. 2497 ดังนี้
                   1. การออกหนังสือรับรองการทำประโยชน์ (หมายความว่า หนังสือรับรองจากพนักงานเจ้าหน้าที่ว่าได้ทำประโยชน์ในที่ดินแล้ว แบบหนังสือรับรองการทำประโยชน์มี 3 แบบ ได้แก่ น.ส. 3 ออกให้แก่ผู้ครอบครองที่ดินทั่ว ๆ ไป ในพื้นที่ที่ไม่มีระวาง มีลักษณะเป็นแผนที่รูปลอย ไม่มีการกำหนดตำแหน่งที่ดินแน่นอน หรือออกในท้องที่ที่ไม่มีระวางรูปถ่ายทางอากาศ นายอำเภอท้องที่เป็นผู้ออกให้ น.ส.3 ก. ออกในท้องที่ที่มีระวางรูปถ่ายทางอากาศ โดยมีการกำหนดตำแหน่งที่ดินในระวางรูปถ่ายทางอากาศ นายอำเภอท้องที่เป็นผู้ออก และ น.ส. 3 ข. ออกในท้องที่ ที่ไม่มีระวางรูปถ่ายทางอากาศ เจ้าพนักงานที่ดินเป็นผู้ออก)
                             1.1 การแต่งตั้งคณะกรรมการร่วมกันตรวจสอบที่ดิน เมื่อผู้ขอยื่นคำขอหนังสือรับรองการทำประโยชน์และพนักงานเจ้าหน้าที่ไปพิสูจน์สอบสวนการทำประโยชน์แล้วปรากฏว่าที่ดิน
                                      (1) ยังไม่ได้ขีดเขตป่าสงวนแห่งชาติตามกฎหมายว่าด้วยป่าสงวนแห่งชาติ เขตอุทยานแห่งชาติ เขตวนอุทยาน เขตสวนพฤกษศาสตร์ และเขตสวนรุกขชาติตามกฎหมายว่าด้วยอุทยานแห่งชาติ เขตรักษาพันธุ์สัตว์ป่า และเขตห้ามล่าสัตว์ป่าตามกฎหมายว่าด้วยสงวนและคุ้มครองสัตว์ป่า พื้นที่ที่ได้จำแนกให้เป็นเขตป่าไม้ถาวรตามมติคณะรัฐมนตรีหรือเขตป่าชายเลนตามมติคณะรัฐมนตรี หรือเขตป่าชายเลนอนุรักษ์ตามกฎหมายว่าด้วยการส่งเสริมการบริหารจัดการทรัพยากรทางทะเลและชายฝั่ง
                                      (2) ขีดเขตแล้วแต่ที่ดินที่ขอออกหนังสือรับรองการทำประโยชน์มีอาณาเขตคาบเกี่ยวหรืออยู่ในเขตพื้นที่ดังกล่าว ให้ผู้ว่าราชการจังหวัดแต่งตั้งคณะกรรมการร่วมกันตรวจสอบที่ดินซึ่งประกอบด้วยผู้แทนหน่วยงานที่รับผิดชอบพื้นที่ดังกล่าว แห่งละ 1 คน เจ้าพนักงานที่ดินจังหวัดหรือเจ้าพนักงานที่ดินจังหวัดสาขา ปลัดอำเภอผู้ได้รับมอบหมายจากนายอำเภอท้องที่ และกรรมการอื่นตามที่เห็นสมควร (เดิมผู้ว่าราชการจังหวัดแต่งตั้งคณะกรรมการร่วมกันออกไปตรวจพิสูจน์สิทธิที่ดิน ซึ่งประกอบด้วยป่าไม้อำเภอหรือผู้ที่ป่าไม้จังหวัดมอบหมายสำหรับท้องที่ที่ไม่มีป่าไม้อำเภอ เจ้าหน้าที่บริหารงานที่ดินอำเภอ ปลัดอำเภอ และกรรมการอื่นตามที่เห็นสมควร)
                             1.2 การพิจารณาสั่งการตามผลการตรวจสอบของคณะกรรมการร่วมกันตรวจสอบที่ดิน
                                      (1) เมื่อคณะกรรมการดังกล่าวได้ทำการตรวจสอบแล้วเห็นว่าที่ดินที่ขอออกหนังสือรับรองการทำประโยชน์ไม่อยู่ในเขตป่าสงวนแห่งชาติ เขตอุทยานแห่งชาติ เขตวนอุทยาน สวนพฤกษาศาสตร์ และสวนรุกขชาติ เขตรักษาพันธุ์สัตว์ป่า เขตห้ามล่าสัตว์ป่า พื้นที่ที่ได้จำแนกให้เป็นเขตป่าไม้ถาวร หรือเขตป่าชายเลน เขตป่าชายเลนอนุรักษ์ ให้เสนอความเห็นต่อผู้ว่าราชการจังหวัดเพื่อพิจารณาสั่งการให้พนักงานเจ้าหน้าที่พิจารณาดำเนินการออกหนังสือรับรองการทำประโยชน์
                                      (2) แต่หากปรากฏว่าที่ดินที่ขอออกหนังสือรับรองการทำประโยชน์มีอาณาเขตคาบเกี่ยวหรืออยู่ในเขตพื้นที่ป่าดังกล่าว ให้คณะกรรมการฯ สรุปข้อเท็จจริงรายงานผู้ว่าราชการจังหวัดเพื่อสั่งการให้นำเรื่องเข้าสู่การพิสูจน์สิทธิตามกฎหมายว่ด้วยคณะกรรมการนโยบายที่ดินแห่งชาติต่อไป
(เดิมเมื่อคณะกรรมการร่วมกันออกไปตรวจพิสูจน์สิทธิที่ดินได้ทำการตรวจพิสูจน์เสร็จแล้วและเสนอความเห็นต่อผู้ว่าราชการจังหวัด ผู้ว่าราชการจังหวัดมีอำนาจพิจารณาว่าสมควรออกหนังสือรับรองการทำประโยชน์หรือไม่)
                   2. การพิสูจน์สิทธิการครอบครองที่ดินของบุคคลในเขตที่ดินของรัฐ
                   กรณีที่ดินแปลงใดที่คณะอนุกรรมการพิสูจน์สิทธิในที่ดินของรัฐจังหวัด (คพร. จังหวัด) มีมติว่าเป็นที่ดินที่ได้มีการทำประโยชน์และครอบครองมาก่อนการเป็นที่ดินของรัฐ ให้พนักงานเจ้าหน้าที่ออกหนังสือรับรองการทำประโยชน์และโฉนดที่ดินให้ได้โดยผู้ว่าราชการจังหวัดไม่ต้องดำเนินการแต่งตั้งคณะกรรมการร่วมกันตรวจสอบพื้นที่อีกแต่อย่างใด (เดิมผู้ว่าราชการจังหวัดแต่งตั้งคณะกรรมการร่วมกันออกไปตรวจพิสูจน์สิทธิที่ดินและสั่งการให้พนักงานเจ้าหน้าที่ออกหนังสือรับรองการทำประโยชน์)
                   3. แก้ไขถ้อยคำเขตป่าให้สอดคล้องกับกฎหมายปัจจุบัน ได้แก่ พระราชบัญญัติส่งเสริมการบริหารจัดการทรัพยากรทางทะเลและชายฝั่ง พ.ศ. 2558 พระราชบัญญัติอุทยานแห่งชาติ พ.ศ. 2562 และพระราชบัญญัติสงวนและคุ้มครองสัตว์ป่า พ.ศ. 2562
                   เขตป่าสงวนแห่งชาติตามกฎหมายว่าด้วยป่าสงวนแห่งชาติ เขตอุทยานแห่งชาติ เขตวนอุทยาน เขตสวนพฤกษศาสตร์ และเขตสวนรุกขชาติตามกฎหมายว่าด้วยอุทยานแห่งชาติ เขตรักษาพันธุ์สัตว์ป่าและเขตห้ามล่าสัตว์ป่าตามกฎหมายว่าด้วยสงวนและคุ้มครองสัตว์ป่า พื้นที่ที่ได้จำแนกให้เป็นเขตป่าไม้ถาวรตามมติคณะรัฐมนตรี หรือเขตป่าชายเลนตามมติคณะรัฐมนตรี หรือเขตป่าชายเลนอนุรักษ์ตามกฎหมายว่าด้วยการส่งเสริมการบริหารจัดการทรัพยากรทางทะเลและชายฝั่ง
 



เศรษฐกิจ-สังคม



13. เรื่อง ขออนุมัติโครงการโทรศัพท์เคลื่อนที่ 4G/5G บนคลื่น 700 MHz ของบริษัท โทรคมนาคมแห่งชาติ จำกัด (มหาชน)
                   คณะรัฐมนตรีมีมติอนุมัติตามที่กระทรวงดิจิทัลเพื่อเศรษฐกิจและสังคม (ดศ.) เสนอดังนี้
                   1. อนุมัติในหลักการของโครงการโทรศัพท์เคลื่อนที่ 4G/5G บนคลื่น 700 MHz1 กรอบวงเงินลงทุนรวมประมาณ 30,602 ล้านบาท และรับทราบกรอบวงเงินของค่าใช้จ่ายในการดำเนินโครงการ (งบทำการ) 31,026 ล้านบาท ของบริษัท โทรคมนาคมแห่งชาติ จำกัด (มหาชน)2 (บมจ.โทรคมนาคมแห่งชาติ) และรับความเห็นของสภาพัฒนาการเศรษฐกิจและสังคมแห่งชาติ (สภาพัฒนาฯ) ไปดำเนินการ
                   2. มอบหมายให้ ดศ. ประสานกระทรวงการคลังและสำนักงานคณะกรรมการกิจการกระจายเสียง กิจการโทรทัศน์ และกิจการโทรคมนาคมแห่งชาติ เพื่อร่วมกันพิจารณากำหนดนิยามเกี่ยวกับกิจการโทรคมนาคมที่ถือเป็นบริการสาธารณะขั้นพื้นฐาน อาทิ การให้บริการโทรศัพท์ประจำที่ โทรศัพท์เคลื่อนที่ บริการอินเทอร์เน็ตให้มีความชัดเจนและสอดคล้องกับพฤติกรรมการใช้บริการโทรคมนาคมในปัจจุบันที่เปลี่ยนแปลงไปตามแนวโน้มการพัฒนาเทคโนโลยี เพื่อให้หน่วยงานที่เกี่ยวข้องสามารถใช้ประกอบการกำหนดภารกิจของหน่วยงานภาครัฐรวมถึง บมจ.โทรคมนาคมแห่งชาติ ได้อย่างมีประสิทธิภาพ ซึ่งจะช่วยให้เกิดความคุ้มค่าในการใช้จ่ายงบประมาณของภาครัฐ ทั้งนี้ กรณีที่พิจารณาแล้วเห็นว่า การให้บริการโทรศัพท์ประจำที่ถือเป็นการให้บริการโทรคมนาคมขึ้นพื้นฐานอาจจะพิจารณารูปแบบการสนับสนุนเงินลงทุนและค่าบำรุงรักษาโครงข่าย (บางส่วน) ให้แก่ผู้ให้บริการจัดให้มีบริการดังกล่าวโดยใช้จ่ายจากเงินค่าใบอนุญาตคลื่นความถี่
                   สาระสำคัญ
                   ปัจจุบัน บมจ.โทรคมนาคมแห่งชาติ มีโครงข่ายบริการโทรศัพท์เคลื่อนที่บนคลื่นความถี่เดิม ได้แก่ ย่านความถี่ 850 MHz 2100 MHz และ 2300 MHz (เทคโนโลยี 3G และ 4G) เปิดให้บริการทั้งแบบขายปลีกให้กับบุคคลทั่วไป และขายส่งให้กับผู้ให้บริการรายอื่น (Operators) โดยที่ใบอนุญาตการใช้คลื่นความถี่ดังกล่าวจะสิ้นสุด     ณ วันที่ 3 สิงหาคม 2568 ซึ่งจะทำให้ บมจ.โทรคมนาคมแห่งชาติมีรายได้ลดลงตั้งแต่ปี 2569 ดังนั้น ดศ. โดย บมจ.โทรคมนาคมแห่งชาติจึงได้จัดทำโครงการโทรศัพท์เคลื่อนที่ 4G/5G บนคลื่น 700 MHz เพื่อนำคลื่นความถี่ 700 MHz ที่ได้รับจากการประมูลคลื่นความถี่มาให้บริการโทรศัพท์เคลื่อนที่ โดยใช้เทคโนโลยี 4G/5G ให้ครอบคลุมพื้นที่ส่วนใหญ่ของประเทศ สามารถพัฒนาการใช้งานในรูปแบบใหม่ ๆ ตอบสนองความต้องการของตลาดและบริการใหม่ ๆ ได้ในอนาคต ซึ่งจะสามารถสร้างรายได้จากธุรกิจโทรศัพท์เคลื่อนที่ให้ บมจ.โทรคมนาคมแห่งชาติอย่างต่อเนื่อง และช่วยสร้างโอกาสทางธุรกิจให้แก่ บมจ.โทรคมนาคมแห่งชาติ ในการหารายได้จากธุรกิจบริการดิจิทัล รวมถึงลดภาระการลงทุนพัฒนาปรับปรุงโครงข่ายโทรศัพท์ประจำที่ของ บมจ.โทรคมนาคมแห่งชาติ ตามแผนธุรกิจ โดยมีสาระสำคัญของโครงการฯ สรุปได้ ดังนี้




หัวข้อ
สาระสำคัญ


1. วัตถุประสงค์
เพื่อพัฒนาโครงข่ายโทศัพท์เคลื่อนที่ 4G/5G บนคลื่นความถี่ในย่าน 700 MHz สำหรับรองรับผู้ใช้บริการโทรศัพท์เคลื่อนที่รายเดิมบนคลื่น 850 MHz 2100 MHz และ 2300 MHz ที่สิทธิการใช้คลื่นจะสิ้นสุดลงในวันที่ 3 สิงหาคม 2568 และเพื่อเพิ่มจำนวนผู้ใช้รายใหม่ตามแผนการตลาด รวมทั้งเพื่อเป็นโครงสร้างพื้นฐานสำหรับการขยายธุรกิจบริการดิจิทัลในอนาคต


2. กลุ่มเป้าหมาย
ประกอบด้วย
			(1) กลุ่มลูกค้ารายย่อยทั่วไป จำนวน 3.6 ล้านราย เช่น ลูกค้าเดิมภายใต้บริการ my และ NT Mobile จำนวน 2 ล้านราย และกลุ่มนักท่องเที่ยวขาเข้า (ปีละ 200,000 - 400,000  ซิมต่อปี)
			(2) กลุ่มลูกค้า IoT Connectivity และ new devices รวมถึงลูกค้าภาครัฐและองค์กร เพื่อรับบริการดิจิทัล ได้แก่ กลุ่ม Smart Meter (เช่น การไฟฟ้านครหลวง การไฟฟ้าส่วนภูมิภาค การประปานครหลวง และการประปาส่วนภูมิภาค) กลุ่ม Smart Tracking (เช่น รถขนส่งสาธารณะ รถบรรทุก และรถพยาบาล) กลุ่ม Bus Stop ในกรุงเทพมหานคร กลุ่ม Digital Traffic Board ของตำรวจจราจร และกลุ่ม Smart Traffic Light แยกในกรุงเทพมหานคร
			(3) กลุ่มลูกค้าทดแทนโทรศัพท์พื้นฐาน (Fixed Line Replacement) จำนวน 900,000 หมายเลข


3. รูปแบบธุรกิจ
จัดหาโครงข่ายโทรศัพท์เคลื่อนที่บนคลื่นความถี่ในย่าน 700 MHz โดยร่วมกับพันธมิตร ซึ่งจะให้ บมจ.โทรคมนาคมแห่งชาติ ใช้โครงสร้างพื้นฐานโครงข่ายร่วมกัน (Infrastructure Sharing) จัดให้มีเสาโทรคมนาคมและระบบสื่อสัญญาณ รวมทั้งอุปกรณ์สถานีฐานเพื่อรองรับการให้บริการโทรศัพท์เคลื่อนที่ครอบคลุมพื้นที่ให้บริการประมาณร้อยละ 95 ของจำนวนประชากร และร้อยละ 90 ของพื้นที่ที่อยู่อาศัย โดยมีสถานีฐานไม่น้อยกว่า 13,500 สถานีฐานตลอดอายุโครงการ3 โดยมีบริการหลัก 2 รูปแบบ ดังนี้
			(1) บริการโทรศัพท์เคลื่อนที่รายย่อย (Retail) ภายใต้แบรนด์ my และ NT Mobile
			(2) บริการดิจิทัล (Digital) โดยเน้นกลุ่มลูกค้าภาครัฐและองค์กรที่ต้องการใช้งานเซนเซอร์หรือระบบติดตามยานพาหนะ รวมถึงบริการสาธารณะที่ต้องการเชื่อมต่ออินเทอร์เน็ตในการบริหารจัดการบริการสาธารณะและเมือง


4. ระยะเวลา ดำเนินโครงการฯ
14 ปี4 (ครอบคลุมระยะเวลาติดตั้งสถานีฐานใน 2 ปีแรก) โดยจะเริ่มให้บริการในปี 2566 ทั้งนี้ ใบอนุญาตคลื่นความถี่ย่าน 700 MHz ของ บมจ.โทรคมนาคมแห่งชาติ มีอายุ 15 ปี (ระหว่างวันที่ 1 เมษายน 2564 - 31 มีนาคม 2579)


5. กรอบวงเงินลงทุน
มีกรอบวงเงินลงทุนรวมทั้งสิ้น 61,628 ล้านบาท ประกอบด้วย
			(1) ค่าใช้จ่ายในการลงทุน (CAPEX) จำนวน 30,608 ล้านบาท ได้แก่ ค่าใบอนุญาตคลื่นความถี่ 700 MHz จำนวน 20,584 ล้านบาท5 ค่าใช้จ่ายการจัดหาโครงข่ายร่วมกับพันธมิตร จำนวน 9,300 ล้านบาท และค่าอุปกรณ์โครงข่าย (Network Equipment) จำนวน 718 ล้านบาท
			(2) ค่าใช้จ่ายในการดำเนินงาน (OPEX) จำนวน 31,026 ล้านบาท ได้แก่ ค่าดำเนินการโครงข่าย Network Cost จำนวน 29,236 ล้านบาท ค่าบุคลากร จำนวน 1,615 ล้านบาท และค่าดำเนินการอื่น ๆ จำนวน 175 ล้านบาท


6. ประโยชน์ที่จะได้รับ
(1) ผลประโยชน์ต่อ บมจ. โทรคมนาคมแห่งชาติ
			    - เพิ่มศักยภาพการแข่งขันและความสามารถในการสร้างรายได้ เพื่อพลิกฟื้นกิจการและสามารถอยู่ได้ด้วยตัวเองในสภาวะการแข่งขันที่รุนแรงในปัจจุบัน
			    - สามารถใช้คลื่นความถี่ในย่าน 700 MHz ในการพัฒนาเป็น Anchor band สำหรับการทำงานร่วมกับคลื่นความถี่สูงอื่น ๆ ในอนาคต เพื่อให้บริการ 5G อย่างเต็มรูปแบบ
			(2) ผลประโยชน์ต่ออุตสาหกรรมโทรคมนาคม
			    - ผลักดันให้เกิดการใช้โครงสร้างพื้นฐานโทรคมนาคมร่วมกัน (Infrastructure Sharing) ซึ่งจะเอื้อประโยชน์ในการช่วยลดต้นทุน (Cost Saving) ของอุตสาหกรรมโทรคมนาคมให้กับผู้ประกอบการทุกรายในประเทศไทย
			    - ทำให้เกิดการแข่งขันในตลาดให้บริการโทรศัพท์เคลื่อนที่ เป็นอีกทางเลือกให้กับผู้ใช้บริการนอกเหนือจากผู้ให้บริการ 3 รายหลัก



_____________________
1 บริษัท กสท โทรคมนาคม จำกัด (มหาชน) (บมจ. กสทฯ) ชนะการประมูลคลื่นความถี่ย่าน 700 MHz จำนวน 2 ใบอนุญาตและได้รับใบอนุญาตให้ใช้คลื่นความถี่เพื่อกิจการโทรนาคม เลขที่ FREQ/TEL/005 (700 MHz) กำหนดการเริ่มการใช้งานคลื่นความถี่ระหว่างวันที่ 1 เมษายน 2564 - 31 มีนาคม 2579 (15 ปี)
2 ปัจจุบัน บมจ. กสทฯ และบริษัท ทีโอที จำกัด (มหาชน) ได้ควบรวมกิจการโดยใช้ชื่อว่า บริษัท โทรคมนาคมแห่งชาติ จำกัด (มหาชน)
3 ปี 2566 จัดสร้างสถานีฐาน (ติดตั้งอุปกรณ์บนโครงสร้างพื้นฐานของพันธมิตร) จำนวน 5,500 สถานี และปี 2567 จัดสร้างสถานีฐานเพิ่มเติม จำนวน 8,000 สถานี
4 ตามแผนดำเนินการเดิม บมจ.โทรคมนาคมแห่งชาติ คาดว่าจะเสนอโครงการฯ ต่อคณะรัฐมนตรีพิจารณาได้ภายในปี 2565 ซึ่งจะทำให้มีระยะเวลาดำเนินโครงการฯ รวม 15 ปี (ระหว่างปี 2565 - 2579)
 
14. เรื่อง การเยียวยาค่าตอบแทนใบประกอบโรคศิลปะเภสัชกรขององค์การเภสัชกรรม
                   คณะรัฐมนตรีมีมติเห็นชอบการจ่ายเงินตอบแทนใบประกอบโรคศิลปะเภสัชกรขององค์การเภสัชกรรม (อภ.) ในอัตรา 1,000 บาท และ 3,000 บาท ตั้งแต่วันที่ 7 พฤศจิกายน 2543 เป็นต้นไป ตามที่กระทรวงสาธารณสุข (สธ.) เสนอดังนี้
                   1. อภ. ได้เริ่มจ่ายค่าตอบแทนใบประกอบโรคศิลปะของเภสัชกร ในอัตรา 1,000 บาท/เดือน/คน และ 3,000 บาท/เดือน/คน1 ตั้งแต่วันที่ 1 ตุลาคม 2542 ตามที่กระทรวงการคลัง (กค.) พิจารณาอนุมัติ (หนังสือ กค. ที่ กค 0529.4/21820 ลงวันที่ 30 กันยายน 2542 และหนังสือ กค. ด่วนมาก ที่ กค 0209.2/1505 ลงวันที่ 26 มกราคม 2544 ซึ่งต่อมาคณะรัฐมนตรีมีมติ (7 พฤศจิกายน 2543) อนุมัติเป็นหลักการว่า หากรัฐวิสาหกิจใดประสงค์จะขอเงินเพิ่มพิเศษสาขาวิชาชีพเฉพาะหรือเงินเพิ่มพิเศษในลักษณะอื่นใดตามความจำเป็นของแต่ละรัฐวิสาหกิจ ให้คณะกรรมการรัฐวิสาหกิจนั้นพิจารณาว่าควรจ่ายเงินพิเศษดังกล่าวหรือไม่ อย่างไร และนำเสนอเรื่องดังกล่าวผ่านกระทรวงเจ้าสังกัดเพื่อนำเสนอคณะรัฐมนตรีพิจารณาโดยตรงต่อไป อย่างไรก็ตาม อภ. ไม่ได้นำเรื่องการจ่ายเงินค่าตอบแทนใบประกอบโรคศิลปะของเภสัชกรของ อภ. เสนอต่อคณะรัฐมนตรีตามนัยมติคณะรัฐมนตรีดังกล่าว เนื่องจาก อภ. เข้าใจว่าเงินค่าตอบแทนแก่เภสัชกรที่ต้องมอบใบประกอบโรคศิลปะของเภสัชกรให้ อภ. และเงินเพิ่มพิเศษสำหรับวิชาชีพขาดแคลน เป็นเงินคนละประเภทกันและได้จ่ายเงินดังกล่าวให้กับบุคลากรของ อภ. ที่เกี่ยวข้องมาอย่างต่อเนื่อง
                   2. ต่อมา อภ. มีความประสงค์ที่จะปรับปรุงการจ่ายเงินค่าใบประกอบโรคศิลปะของเภสัชกรให้เท่ากับอัตราตามท้องตลาดทั้งภาครัฐและเอกชน (5,000 บาท/คน/เดือน) จึงได้เสนอเรื่องดังกล่าวให้คณะกรรมการแรงงานรัฐวิสาหกิจสัมพันธ์พิจารณาตามนัยมาตรา 13 วรรคสาม2 แห่งพระราชบัญญัติแรงงานรัฐวิสาหกิจสัมพันธ์ พ.ศ. 2543 ซึ่งในคราวประชุมครั้งที่ 1/2565 เมื่อวันที่ 7 กุมภาพันธ์ 2565 เห็นว่าการปรับเพิ่มอัตราการจ่ายค่าใบประกอบโรคศิลปะของเภสัชกรไม่ส่งผลกระทบต่อฐานะทางการเงิน แต่เนื่องจากการที่ อภ. ได้มีการจ่ายเงินตอบแทนค่าใบประกอบโรคศิลปะของเภสัชกรให้แก่พนักงานที่มีวุฒิเภสัชศาสตร์ไปแล้ว โดยยังไม่ผ่านกระบวนการตามขั้นตอนที่กฎหมายกำหนดตามมาตรา 13 วรรคสาม แห่งพระราชบัญญัติแรงงานรัฐวิสาหกิจสัมพันธ์ พ.ศ. 2543 จึงไม่อยู่ในอำนาจการพิจารณาของคณะกรรมการแรงงานรัฐวิสาหกิจสัมพันธ์ แต่อย่างไรก็ตาม เพื่อเป็นการแก้ไขและเยียวยาปัญหาที่เกิดขึ้น และให้การบริหารงานบุคคลดำเนินไปได้ อภ. สามารถเสนอเรื่องดังกล่าวต่อกระทรวงเจ้าสังกัด เพื่อเสนอให้คณะรัฐมนตรีพิจารณาตามกฎหมายที่เกี่ยวข้องต่อไป ทั้งนี้ ให้ อภ. ยุติการจ่ายค่าใบประกอบโรคศิลปะของเภสัชกรไว้ก่อนจนกว่าจะมีมติของคณะรัฐมนตรี ซึ่ง อภ. ได้ระงับการจ่ายค่าตอบแทนใบประกอบโรคศิลปะของเภสัชกร ตั้งแต่เดือนเมษายน 2565 เป็นต้นไป3 ซึ่งสามารถประมาณการค่าใช้จ่ายในเรื่องค่าตอบแทนใบประกอบโรคศิลปะของเภสัชกร ตั้งแต่เดือนพฤศจิกายน 2543 จนถึงเดือนมีนาคม 2565 เป็นเงินประมาณ 122 ล้านบาท
                   3. สธ. โดย อภ. ได้เสนอเรื่องเยียวยาและปรับอัตราค่าตอบแทนใบประกอบโรคศิลปะเภสัชกรของ อภ. ต่อคณะรัฐมนตรีพิจารณา ซึ่งต่อมารองนายกรัฐมนตรี (นายอนุทิน ชาญวีรกูล) สั่งและปฏิบัติราชการแทนนายกรัฐมนตรี มีคำสั่งให้ส่งเรื่องนี้คืน สธ. เพื่อหารือร่วมกับกระทรวงการคลัง สำนักงานคณะกรรมการกฤษฎีกา สำนักงาน ก.พ. คณะกรรมการแรงงานรัฐวิสาหกิจสัมพันธ์ และหน่วยงานที่เกี่ยวข้องให้ได้แนวทางการดำเนินการที่ชัดเจนและนำเรื่องนี้เสนอต่อคณะกรรมการแรงงานรัฐวิสาหกิจสัมพันธ์เพื่อพิจารณาให้ความเห็นชอบตามขั้นตอนก่อนนำเสนอคณะรัฐมนตรีพิจารณาอีกครั้งหนึ่ง
                   4. ทั้งนี้ อภ. ได้ประชุมหารือร่วมกับหน่วยงานที่เกี่ยวข้องเมื่อวันที่ 12 มกราคม 2566 ซึ่งที่ประชุมมีมติเห็นควรให้ อภ. ดำเนินการเรื่องการเยียวยาการจ่ายเงินค่าตอบแทนใบประกอบโรคศิลปะเภสัชกรของ อภ. ในอัตรา 1,000 บาท และ 3,000 บาท โดยเสนอขอความเห็นชอบผ่าน สธ. ต่อคณะรัฐมนตรีโดยตรง ตามมติคณะรัฐมนตรีเมื่อวันที่ 7 พฤศจิกายน 2543 โดยไม่ต้องนำเสนอต่อคณะกรรมการแรงงานรัฐวิสาหกิจสัมพันธ์เพื่อพิจารณาให้ความเห็นชอบอีกครั้ง เมื่อคณะรัฐมนตรีมีมติให้ความเห็นชอบแล้ว จึงดำเนินการเรื่องการปรับเพิ่มอัตราค่าตอบแทนใบประกอบโรคศิลปะเภสัชกรของ อภ. เป็นอัตรา 5,000 บาท/คน/เดือน โดยนำเสนอคณะกรรมการแรงงานรัฐวิสาหกิจสัมพันธ์และคณะรัฐมนตรีต่อไป
_____________________
1 1,000 บาท/คน/เดือน สำหรับผู้ปฏิบัติงานระดับ 5 - 10 ที่มีคุณวุฒิเภสัชศาสตร์ และ 3,000 บาท/คน/เดือน สำหรับเภสัชกรที่ทำหน้าที่ควบคุมการผลิตยาที่มีวัตุออกฤทธิ์ประเภท 2 - 4 และยาเสพติดให้โทษประเภท 2 - 4 ตามพระราชบัญญัติวัตถุออกฤทธิ์ต่อจิตและประสาท พ.ศ. 2518 และที่แก้ไขเพิ่มเติม (ฉบับที่ 3) พ.ศ. 2535 และเภสัชกรที่ปฏิบัติหน้าที่จำหน่ายวัตถุออกฤทธิ์ประเภท 3 หรือ 4 และยาเสพติดให้โทษประเภท 3 ประจำร้านปลีกของ อภ. รวมทั้งผู้ที่นำใบประกอบโรคศิลปะให้ สธ. ยึดถือไว้
2 บัญญัติให้ในกรณีที่รัฐวิสาหกิจใดเห็นสมควรปรับปรุงสภาพการจ้างเกี่ยวกับการเงินที่อยู่นอกเหนือจากที่กำหนดไว้ในมาตรา 13     (2) จะต้องได้รับความเห็นชอบจากคณะกรรมการแรงงานรัฐวิสาหกิจสัมพันธ์และคณะรัฐมนตรีก่อนจึงจะดำเนินการได้
3 มีมติคณะกรรมการด้านกฎหมายและด้านกำกับดูแลการปฏิบัติตามกฎ ระเบียบ ข้อบังคับ ของ อภ. ในคราวประชุมครั้งที่ 4/2565 เมื่อวันที่ 19 เมษายน 2565 และมติคณะกรรมการ อภ. ในคราวประชุมครั้งที่ 7/2565 เมื่อวันที่ 26 เมษายน 2565
 
15. เรื่อง การกำหนดราคาอ้อยขั้นต้นและผลตอบแทนการผลิตและจำหน่ายน้ำตาลทรายขั้นต้นฤดูการผลิตปี 2565/2566
                   คณะรัฐมนตรีมีมติเห็นชอบตามที่กระทรวงอุตสาหกรรม (อก.) เสนอ การกำหนดราคาอ้อยขั้นต้นและผลตอบแทนการผลิตและจำหน่ายน้ำตาลทรายขั้นต้น ฤดูการผลิตปี 2565/2566 (ราคาอ้อยขั้นต้นฯ) ทั้ง 9 เขตคำนวณราคาอ้อย เป็นราคาเดียวทั่วประเทศ ดังนี้
                   1. ราคาอ้อยขั้นต้น ฤดูการผลิตปี 2565/2566 ในอัตรา 1,080 บาท ต่อตันอ้อย ณ ระดับความหวานที่ 10 ซี.ซี.เอส1 (หรือเท่ากับร้อยละ 91.79 ของประมาณการราคาอ้อยเฉลี่ยทั่วประเทศ 1,110.66 บาทต่อตันอ้อย) และกำหนดอัตราขึ้น/ลง ของราคาอ้อยเท่ากับ 64.80 บาทต่อ 1 หน่วย ซี.ซี.เอส.
                   2. ผลตอบแทนการผลิตและจำหนายน้ำตาลทรายขั้นต้นฤดูการผลิตปี 2565/2566 เท่ากับ 462.86 บาทต่อตันอ้อย­­­­­­
________________________
1ซี.ซี.เอส. (Commercial Cane Sugar : CCS) เป็นระบบการคิดคุณภาพของอ้อย ซึ่งได้นำแบบอย่างมาจากระบบการซื้อขายอ้อยของประเทศออสเตรเลีย และได้เริ่มใช้ในประเทศไทยตั้งแต่ฤดูการผลิต ปี 2536/2537 เป็นต้นมา     โดยคำว่า ซี.ซี.เอส. หมายถึง ปริมาณของน้ำตาลที่มีอยู่ในอ้อยซึ่งสามารถ หีบสกัดออกมาได้เป็นน้ำตาลทรายขาวบริสุทธิ์ ส่วนอ้อย ณ ระดับความหวานที่ 10 ซี.ซี.เอส. หมายถึง เมื่อนำอ้อยมาผ่านกระบวนการผลิต จะได้น้ำตาลทรายขาวบริสุทธิ์ร้อยละ 10 กล่าวคือ อ้อย 1 ตัน หรือ 1,000 กิโลกรัม จะได้น้ำตาลทรายขาวบริสุทธิ์ 100 กิโลกรัม
 
16. เรื่อง  เรื่อง การจำแนกประเภทหน่วยงานของรัฐในกำกับของฝ่ายบริหาร กรณีสำนักงานการบินพลเรือนแห่งประเทศไทย และกองทุนเพื่อการฟื้นฟูและพัฒนาระบบสถาบันการเงิน
                   คณะรัฐมนตรีมีมติเห็นชอบตามที่คณะกรรมการพัฒนาและส่งเสริมองค์การมหาชน (กพม.) เสนอ ดังนี้
                   1. ให้สำนักงานการบินพลเรือนแห่งประเทศไทย (กพท.) เป็นหน่วยงานของรัฐในกำกับของฝ่ายบริหาร ประเภทหน่วยธุรการขององค์การของรัฐที่เป็นอิสระ
                   2. ให้กองทุนเพื่อการฟื้นฟูและพัฒนาระบบสถาบันการเงินเป็นหน่วยงานของรัฐในกำกับของฝ่ายบริหาร ประเภทกองทุนที่เป็นนิติบุคคล
                    สาระสำคัญ
                    1. กพม. รายงานว่า 
                             1.1 กพท. มีประเด็นเกี่ยวกับการเสนอขอพระราชทานเครื่องราชอิสริยาภรณ์ประจำปี ตามระเบียบสำนักนายกรัฐมนตรีว่าด้วยการขอพระราชทานเครื่องราชอิสริยาภรณ์อันเป็นที่เชิดชูยิ่งช้างเผือกและเครื่องราชอิสริยาภรณ์อันมีเกียรติยศยิ่งมงกุฎไทย พ.ศ. 2564 จึงขอให้ กพม. พิจารณาจำแนกประเภท กพท. ว่าจัดเป็นหน่วยงานของรัฐประเภทใด
                             1.2 กองทุนฯ มีประเด็นเกี่ยวกับการเสนอร่างกฎกระทรวงกำหนดหน่วยงานของรัฐที่สามารถขอให้พนักงานบังคับคดีดำเนินการบังคับการปกครอง (ฉบับที่ ..) พ.ศ. ….1 เพื่อให้กองทุนฯ เป็นหน่วยงานของรัฐที่สามารถขอให้เจ้าพนักงานบังคับคดีทางปกครองแทนตามมาตรา 63/15 แห่งพระราชบัญญัติวิธีปฏิบัติราชการทางปกครอง พ.ศ. 2539 และที่แก้ไขเพิ่มเติมจึงขอให้ กพม. พิจารณาสถานภาพความเป็นหน่วยงานของรัฐของกองทุนว่าเป็นหน่วยงานของรัฐหรือไม่ และเป็นประเภทใด
                    2. กพม. ในการประชุมครั้งที่ 1/2566 เมื่อวันที่ 8 กุมภาพันธ์ 2566 มีมติเห็นชอบ ดังนี้
                             2.2.1 ให้จำแนก กพท. เป็นหน่วยงานของรัฐในกำกับฝ่ายบริหารประเภทหน่วยธุรการขององค์การของรัฐที่เป็นอิสระ ตามมติคณะรัฐนตรีเมื่อวันที่ 20 ตุลาคม 25522 เนื่องด้วยเป็นหน่วยงานของรัฐและมีฐานะเป็นนิติบุคคล ตามมาตรา 5 แห่งพระราชกำหนดการบินพลเรือนแห่งประเทศไทย พ.ศ. 2558 และทำหน้าที่เป็นหน่วยงานธุรการให้กับคณะกรรมการการบินพลเรือนตามกฎหมายว่าด้วยการเดินอากาศ ซึ่งมีภารกิจในการกำกับ ดูแล ควบคุม ส่งเสริม และพัฒนากิจการการบินพลเรือนให้เป็นไปตามมาตรฐานสากล เพื่อรักษามาตรฐานความปลอดภัยการบินพลเรือนไม่ให้ส่งผลกระทบต่อความปลอดภัยในชีวิตและทรัพย์สินของประชาชนโดยจะต้องดำเนินการอย่างเป็นกลางปราศจากการแทรกแซง นอกจากนี้ ยังมีความสัมพันธ์กับรัฐสูงในหลายประการ เช่น การจัดตั้งโดย  พระราชกำหนด รัฐมีอำนาจกำกับดูแลตามที่กฎหมายกำหนดผ่านการแต่งตั้ง ถอดถอนคณะกรรมการและผู้บริหารระดับสูง บุคลากรมีสถานะเป็นเจ้าหน้าที่ของรัฐ ใช้อำนาจของรัฐในการกำกับดูแล ควบคุม ตรวจสอบ ติดตามและประเมินผลเกี่ยวกับการบินพลเรือน มีการบริหารงานโดยไม่ใช้กฎระเบียบของทางราชการโดยคณะกรรมการกำกับ กพท. มีอำนาจออกระเบียบ ข้อบังคับต่าง ๆ ของ กพท. รวมทั้ง มีการรายงานการดำเนินงานประจำปีเสนอต่อคณะรัฐมนตรี
                             2.2 ให้จำแนกกองทุนฯ เป็นหน่วยงานของรัฐในกำกับของฝ่ายบริหารประเภทกองทุนที่เป็นนิติบุคคล ตามมติคณะรัฐมนตรีเมื่อวันที่ 20 ตุลาคม 2552 เนื่องด้วย (1) กองทุนฯ จัดตั้งโดยพระราชบัญญัติธนาคารแห่งประเทศไทย พ.ศ. 2485 และที่แก้ไขเพิ่มเติม และเป็นงานฝ่ายหนึ่งของธนาคารแห่งประเทศไทย (ธปท.)3 ประกอบกับความเห็นของคณะกรรมการกฤษฎีกา (คณะพิเศษ)4 กองทุนฯ จึงมีสถานะเช่นเดียวกับ ธปท. (2) กิจกรรมของกองทุนฯ เป็นการบริการสาธารณะในการให้ความช่วยเหลือทางการเงินแก่สถาบันการเงินที่ประสบปัญหา (3) งบประมาณ/รายได้ของหน่วยงาน เป็นเงินและทรัพย์สินที่ได้รับจากการดำเนินการตามอำนาจหน้าที่ของกองทุนฯ เช่น ขาย จำหน่าย ลงทุน ยืม ให้ยืม และรับจำนำ และเงินที่ได้รับจัดสรรจากเงินสำรองของ ธปท.     ซึ่งเป็นหน่วยงานของรัฐ (4) สถานะของบุคลากร เป็นพนักงานของ ธปท. ในฝ่ายจัดการกองทุนตามโครงสร้างของ ธปท. และ (5) วิธีการและระบบกฎหมายที่ใช้ในการทำกิจกรรม ต้องใช้อำนาจรัฐในการดำเนินกิจกรรม โดยต้องดำเนินการตามแผนการแก้ไขปัญหาสถาบันการเงินซึ่งอนุมัติโดยคณะรัฐมนตรีและใช้อำนาจคณะกรรมการจัดการกองทุนกำหนดเกณฑ์วิธีการ ระยะเวลา และอัตราร้อยละต่อปีของเงินที่สถาบันการเงินต้องส่งคืน บังคับแก่สถาบันการเงิน
­­­_________________
1พระราชบัญญัติวิธีปฏิบัติราชการทางปกครอง พ.ศ. 2539 และที่แก้ไขเพิ่มเติม มาตรา 63/15 วรรคหก บัญญัติให้หน่วยงานของรัฐหมายความว่า กระทรวง ทบวง กรม หรือส่วนราชการที่เรียกชื่ออย่างอื่นและมีฐานะเป็นกรม ราชการส่วนภูมิภาค ราชการส่วนท้องถิ่นและหน่วยงานอื่นของรัฐตามที่กำหนดในกฎกระทรวง
2คณะรัฐมนตรีมีมติ (20 คุลาคม 2552 และ 26 มีนาคม 2562) เห็นชอบหลักการจำแนกประเภทหน่วยงานของรัฐในกำกับของฝ่ายบริหารที่มีสถานะเป็นนิติบุคคล สามารถจำแนกได้ 4 ประเภท ได้แก่ (1) ส่วนราชการ (2) รัฐวิสาหกิจ (3) องค์การมหาชน และ (4) หน่วยงานของรัฐรูปแบบใหม่ (หน่วยธุรการขององค์การของรัฐที่เป็นอิสระ กองทุนที่เป็นนิติบุคคล : กลไกทางเศรษฐกิจและหน่วยบริการรูปแบบพิเศษ) ทั้งนี้ ให้ กพม. เป็นผู้พิจารณาเสนอความเห็นต่อคณะรัฐมนตรีในการจำแนกประเภทหน่วยงานของรัฐที่จัดตั้งขึ้นใหม่แล้วแจ้งให้หน่วยงานที่เกี่ยวข้องทราบ ซึ่งจากการประสานสำนักงาน ก.พ.ร. การเสนอขอจัดตั้งหน่วยงานของรัฐขึ้นไหม่สำนักงาน ก.พ.ร. จะเป็นผู้วิเคราะห์การจัดตั้งหน่วยงานและจัดประเภทของหน่วยงานของรัฐนั้น ๆ ก่อนเสนอ กพม. ตามขั้นตอนยกเว้นบางหน่วยงานที่จัดตั้งตามกฎหมายเฉพาะหรือตามนโยบายรัฐบาลอาจไม่ได้ดำเนินการจัดตั้งหน่วยงานผ่านสำนักงาน ก.พ.ร. ดังนั้น จึงยังไม่ได้รับการจัดประเภทของหน่วยงานของรัฐตามมติคณะรัฐมนตรีดังกล่าว แต่หน่วยงานยังสามารถดำเนินงานไปตามหน้าที่และอำนาจที่บัญญัติไว้ในกฎหมายจัดตั้งนั้น ๆ จนกว่าจะมีความจำเป็นที่จะต้องขอจำแนกประเภทหน่วยงานของรัฐเพื่อเหตุผลต่าง ๆ เช่นเดียวกันกับที่ กพม. เสนอคณะรัฐมนตรีในครั้งนี้
3พระราชบัญญัติธนาคารแห่งประเทศไทย พ.ศ. 2485 และที่แก้ไขเพิ่มเติม บัญญัติให้ ธปท. เป็นนิติบุคคล มีฐานะเป็นหน่วยงานรัฐที่ไม่เป็นส่วนราชการ หรือรัฐวิสาหกิจตามกฎหมายว่าด้วยวิธีการงบประมาณและกฎหมายอื่น และให้จัดตั้งกองทุนเพื่อการพื้นฟูและพัฒนาระบบสถาบันการเงินที่ขึ้นใน ธปท. โดยมีฐานะเป็นนิติบุคคล มีวัตถุประสงค์เพื่อฟื้นฟูและพัฒนาระบบสถาบันการเงินให้มีความมั่นคงและเสถียรภาพ โดยมี “ฝ่ายจัดการกองทุน” เป็นเจ้าหน้าที่ และแยกไว้ต่างหากจากธุรกิจอื่น
4ความเห็นของคณะกรรมการกฤษฎีกา (คณะพิเศษ) เรื่องเสร็จที่ 1397/2563 เรื่อง สถานภาพของกองทุนฯ และธนาคารกรุงไทย จำกัด มหาชน)
 
17. เรื่อง รายงานผลการดำเนินงานของคณะกรรมการนโยบายการเงิน (กนง.) ประจำครึ่งหลังของปี พ.ศ. 2565
                   คณะรัฐมนตรีรับทราบตามที่กระทรวงการคลัง (กค.) รายงานผลการดำเนินงานของคณะกรรมการนโยบายการเงิน (กนง.) ประจำครึ่งหลังของปี พ.ศ. 2565  (1 กรกฎาคม-31 ธันวาคม 2565) [เป็นการดำเนินการตามพระราชบัญญัติธนาคารแห่งประเทศไทย (ธปท.) พ.ศ. 2485 และที่แก้ไขเพิ่มเติม มาตรา 28/7 วรรคสอง ซึ่งบัญญัติให้ กนง. รายงานผลการดำเนินงานต่อคณะรัฐมนตรีทุกหกเดือน] สรุปสาระสำคัญได้ ดังนี้
                   1. เป้าหมายนโยบายการเงินสำหรับปี 2566 คณะรัฐนตรีมีมติ (27 ธันวาคม 2565)อนุมัติอัตราเงินเฟ้อทั่วไปในช่วงร้อยละ 1-3 เป็นเป้าหมายนโยบายการเงิน โดยคงเป้าหมายเดิมเพื่อรักษาเสถียรภาพราคา สร้างความเชื่อมั่น และช่วยยึดเหนี่ยวอัตราเงินเฟ้อคาดการณ์ในระยะปานกลางให้อยู่ในกรอบเป้าหมาย
                   2. ภาวะเศรษฐกิจ เงินเฟ้อ และเสถียรภาพระบบการเงิน
                             2.1 ภาวะเศรษฐกิจและแนวโน้ม ในช่วงครึ่งหลังของปี 2565 เศรษฐกิจไทยฟื้นตัวต่อเนื่อง และคาดว่าจะกลับเข้าสู่ระดับก่อนการระบาดของโรคติดเชื้อไวรัสโคโรนา 2019 (โควิด-19) ในช่วงไตรมาสที่ 4 ปี 2565 (ตุลาคม-ธันวาคม 2565) ถึงไตรมาสที่ 1 ปี 2566 (มกราคม-มีนาคม 2566) โดยคาดว่าเศรษฐกิจในปี 2565 จะขยายตัวที่ร้อยละ 3.2  จากการเดินทางท่องเที่ยวที่เพิ่มขึ้น มาตรการควบคุมการเดินทางระหว่างประเทศที่คลี่คลายลงและการบริโภคภาคเอกชนที่ฟื้นตัวดีขึ้น ทั้งนี้ กนง. ประเมินว่าเศรษฐกิจไทยมีแนวโน้มขยายตัวต่อเนื่อง โดยจะขยายตัวที่ร้อยละ 3.7 และ 3.9 ในปี 2566 และ 2567 ตามลำดับจากภาคการท่องเที่ยวที่มีจำนวนนักท่องเที่ยวต่างชาติเพิ่มขึ้นต่อเนื่อง การบริโภคภาคเอกชนที่ฟื้นตัวต่อเนื่องโดยเฉพาะภาคบริการ และการจ้างงานและรายได้แรงงานที่ปรับดีขึ้น
                             2.2 ภาวะเงินเฟ้อและแนวโน้ม ในช่วงครึ่งหลังของปี 2565 อัตราเงินเฟ้อทั่วไป
เฉลี่ยอยู่ที่ร้อยละ 6.5 ปรับเพิ่มขึ้นจากช่วงครึ่งแรกของปี 2565 ซึ่งอยู่ที่ร้อยละ 5.6 ขณะที่อัตราเงินเฟ้อทั่วไปเฉลี่ยทั้งปี 2565 อยู่ที่ร้อยละ 6.1 สูงกว่ากรอบเป้าหมายนโยบายการเงินเนื่องจากแรงกดดันด้านอุปทานป็นสำคัญ ทั้งนี้ กนง. ประเมินว่าอัตราเงินเฟ้อทั่วไปจะกลับเข้าสู่กรอบเป้าหมายภายในสิ้นปี 2566 และคาดว่าอัตราเงินเฟ้อทั่วไปจะอยู่ที่ร้อยละ 3.0 และ 2.1 ในปี 2566 และ 2567 ตามลำดับ ซึ่งเป็นผลจากแรงกดดันด้านอุปทานที่ทยอยคลี่คลายตามราคาพลังงานและสินค้าโภคภัณฑ์โลกที่มีแนวโน้มปรับลดลง และอัตราเงินเฟ้อพื้นฐานปี 2566 และ 2567 จะอยู่ที่ร้อยละ 2.5 และ 2.0 ตามลำดับ
                             2.3 เสถียรภาพระบบการเงิน ในช่วงครึ่งหลังของปี 2565 ระบบการเงินโดยรวมมีเสถียรภาพแต่ยังมีความเปราะบางในบางจุด อย่างไรก็ตาม ระบบธนาคารพาณิชย์ยังมั่นคงและสามารถกระจายสภาพคล่องเพื่อสนับสนุนการฟื้นตัวของเศรษฐกิจได้ต่อเนื่องแต่ต้องติดตามคุณภาพสินเชื่อโดยเฉพาะกลุ่มเปราะบางอย่างใกล้ชิด ส่วนภาวะการเงินโดยรวมผ่อนคลายลดลงและต้นทุนการกู้ยืมของภาคเอกชนมีแนวโน้มปรับสูงขึ้นสอดคล้องกับอัตราดอกเบี้ยนโยบาย
                   3. การดำเนินนโยบายการเงิน
                             3.1 การดำเนินนโยบายอัตราดอกเบี้ย ในช่วงครึ่งหลังของปี 2565 กนง. ทยอยปรับขึ้นอัตราดอกเบี้ยนโยบาย รวม 3 ครั้ง จากร้อยละ 0.50 เป็นร้อยละ 1.25  เนื่องจากเศรษฐกิจมีแนวโน้มฟื้นตัวต่อเนื่องจากภาคการท่องเที่ยวและการบริโภคภาคเอกชนซึ่งการปรับขึ้นอัตราดอกเบี้ยนโยบายจะช่วยลดผลกระทบจากการชะลอตัวของเศรษฐกิจโลก ทั้งนี้ การปรับขึ้นอัตราดอกเบี้ยควรเป็นแบบค่อยเป็นค่อยไป
                             3.2 การดำเนินนโยบายอัตราแลกเปลี่ยน เงินบาทต่อดอลลาร์สหรัฐในช่วงครึ่งหลังของปี 2565 เคลื่อนไหวผันผวนตามทิศทางการดำเนินนโยบายของธนาคารกลางสหรัฐอเมริกา โดยปรับอ่อนค่าลงในช่วงแรกจากการดำเนินนโยบายที่เข้มงวด อย่างไรก็ตาม  ค่าเงินบาทปรับแข็งค่าขึ้นตั้งแต่เดือนพฤศจิกายน 2565 หลังจากตลาดการเงินเริ่มคาดการณ์ว่าธนาคารกลางสหรัฐอเมริกาจะชะลอการเร่งขึ้นอัตราดอกเบี้ยนโยบาย และผลจากการประกาศนโยบายผ่อนคลายมาตรการควบคุมการแพร่ระบาตโควิด-19 ของสาธารณรัฐประชาชนจีนและนโยบายผ่อนคลายการเดินทางระหว่างประเทศของจีนในเดือนมกราคม 2566 ทั้งนี้ กนง. เห็นควรผลักดันการสร้างระบบนิเวศใหม่ของตลาดอัตราแลกเปลี่ยน (FX Ecosystem) อย่างต่อเนื่อง โดยเฉพาะการสนับสนุนผู้ประกอบการวิสาหกิจขนาดกลางและขนาดย่อม (Small and Medium Enterprises: SMEs ให้มีการป้องกันความเสี่ยงจากความผันผวนของอัตราแลกเปลี่ยน นอกจากนี้ ธปท. ได้ปรับปรุงหลักเกณฑ์การประกอบธุรกิจเงินตราต่างประเทศให้ยืดหยุ่นและคล่องตัวมากขึ้นด้วย
                             3.3 การดำเนินงานที่เกี่ยวข้องกับการรักษาเสถียรภาพระบบการเงิน กนง. ให้ความสำคัญกับการมีมาตรการเฉพาะจุดและแนวทางแก้ปัญหาหนี้อย่างยั่งยืนสำหรับกลุ่มเปราะบาง เนื่องจากฐานะการเงินของภาคธุรกิจโดยเฉพาะผู้ประกอบการ SMEs และครัวเรือนบางกลุ่มยังเปราะบางต่อค่าครองชีพและภาระหนี้ที่สูงขึ้น ซึ่งการดำเนินมาตรการทางการเงินเฉพาะจุดสำหรับกลุ่มเปราะบาง เช่น การปรับโครงสร้างหนี้ให้สอดคล้องกับความสามารถในการชำระหนี้ระยะยาวของลูกหนี้จะช่วยแก้ปัญหาได้อย่างตรงจุด ทั้งนี้ กนง. ได้ติดตามและประเมินเสถียรภาพระบบการเงินไทยอย่างต่อเนื่องเพื่อสนับสนุนการฟื้นตัวของภาคเศรษฐกิจและดูแลความเสี่ยงด้านเสถียรภาพระบบการเงินของไทย
 
18. เรื่อง สรุปรายงานการติดตามการดำเนินงานตามนโยบายรัฐบาลและข้อสั่งการนายกรัฐมนตรีครั้งที่ 21 (ระหว่างวันที่ 1 มกราคม 2564 - 31 ธันวาคม 2565) 
                   คณะรัฐมนตรีรับทราบตามที่คณะกรรมการติดตามการดำเนินงานตามนโยบายรัฐบาลและข้อสั่งการนายกรัฐมนตรี (กตน.) เสนอ สรุปรายงานการติดตามการดำเนินงานตามนโยบายรัฐบาลและข้อสั่งการนายกรัฐมนตรี ครั้งที่ 21 (ระหว่างวันที่ 1 มกราคม 2564 – 31 ธันวาคม 2565) สรุปสาระสำคัญได้ ดังนี้
                   1. นโยบายหลัก 7 ด้าน ประกอบด้วย




นโยบายหลัก
มาตรการ/ผลการดำเนินงานที่สำคัญ


1) การปกป้องและเชิดชู
สถาบันพระมหากษัตริย์
ส่วนราชการและศาสนสถานทั่วประเทศร่วมใจสวดมนต์ ถวายพระพรชัยมงคลแด่สมเด็จพระเจ้าลูกเธอ เจ้าฟ้าพัชรกิติยาภา นเรนทิราเทพยวดีกรมหลวงราช     สาริณีสิริพัชร มหาวัชรราชธิดา เพื่อให้ทรงมี พระพลานามัยสมบูรณ์แข็งแรง


2) การทำนุบำรุงศาสนา
ศิลปะและวัฒนธรรม
2.1) จัดงานแสดงดนตรีเทิดพระเกียรติสถาบันพระมหากษัตริย์ เทศกาลดนตรี Ministry of Culture Music Festival (MOC MU FES) เพื่อน้อมรำลึกเนื่องในวันคล้ายวันพระราชสมภพพระบาทสมเด็จพระบรมชนกาธิเบศรมหาภูมิพลอดุลยเดชมหาราช บรมนาถบพิตร เมื่อวันที่ 5 ธันวาคม 2565 และเทิดพระเกียรติ “อัครศิลปิน”
			2.2) สนับสนุนโครงการแฟชั่นวีคผ้าไหมไทยนานาชาติ ครั้งที่ 3 ปี 2565 เพื่อเฉลิมพระเกียรติสมเด็จพระนางเจ้าสิริกิติ์ พระบรมราชินีนาถพระบรมราชชนนีพันปีหลวง เนื่องในโอกาสมหามงคลเฉลิมพระชนมพรรษา  90 พรรษา 12 สิงหาคม 2565 และโครงการ The 4th Next Big Silk Designer Contest 2022
			2.3) จัดกิจกรรม “ส่งสุขวิถีใหม่ สืบสานวิถีไทย ปลอดภัยสร้างสรรค์”ผ่านโครงการในมิติศาสนา ศิลปะ และวัฒนธรรม เพื่อมอบเป็นของขวัญปีใหม่           พ.ศ. 2566 ให้แก่ประชาชน 24,351 แห่ง รวมทั้งมีวัดไทยในต่างประเทศร่วมจัดกิจกรรมกว่า 79 วัด มีผู้ร่วมงานทั้งสิ้น 16.94 ล้านคน


3) การสร้างบทบาท
ของไทยในเวทีโลก
3.1) เข้าร่วมการประชุมสุดยอดอาเซียน-สหภาพยุโรป สมัยพิเศษ เมื่อวันที่      14 ธันวาคม 2565 เพื่อฉลองวาระครบรอบ 45 ปี ความสัมพันธ์
			อาเซียน-สหภาพยุโรป โดยนายกรัฐมนตรีกล่าวเรื่องสำคัญ ได้แก่ (1) การรับมือกับความผันผวนทางภูมิรัฐศาสตร์และความท้าทายด้านความมั่นคง
			(2) การเปลี่ยนผ่านสีเขียวเพื่อความยั่งยืน และ (3) การเปลี่ยนผ่านทางดิจิทัล   3.2) พิธีลงนามร่างกรอบความตกลงว่าด้วยความเป็นหุ้นส่วนและความร่วมมือรอบด้านระหว่างสหภาพยุโรปและรัฐสมาชิกฝ่ายหนึ่ง
กับราชอาณาจักรไทยอีกฝ่ายหนึ่งยกระดับความร่วมมือไทย-อียู เมื่อวันที่            14 ธันวาคม 2565 โดยนายกรัฐมนตรี และผู้นำฝ่ายสหภาพยุโรป
			ร่วมในพิธีลงนามดังกล่าว


4) การพัฒนาเศรษฐกิจ
และความสามารถ
ในการแข่งขันของไทย
4.1) เศรษฐกิจมหภาค การเงินและการคลัง เช่น (1) ขยายเวลาปรับลด
อัตราภาษีสรรพสามิตน้ำมันเชื้อเพลิง สำหรับเครื่องบินไอพ่นออกไปอีก 6 เดือน ตั้งแต่วันที่ 1 มกราคม-30 มิถุนายน 2566 และ (2) ยกเว้นค่าธรรมเนียมใบอนุญาตขายสุรา ยาสูบ ไพ่ ประเภทที่ 1 และ 2 ตั้งแต่วันที่ 1 มกราคม-         31 ธันวาคม 2566
			4.2) พัฒนาภาคเกษตร เช่น (1) โครงการ ส่งสุขปีใหม่ พ.ศ. 2566 “ชม ช้อป ชิม ชิล แชะ (ท่องเที่ยว)” ระหว่างวันที่ 15 ธันวาคม 2565-
			16 มกราคม 2566 มีผู้ร่วมงานประมาณ 366,680 คน และ (2) ขับเคลื่อน
การจัดกิจกรรมวันดินโลก (World Soil Day) ปี 2565 ภายใต้หัวข้อ
			“Soils, where food begins” และจัดกิจกรรมวันดินโลก ภายใต้แนวคิด “Great food from good soil for better life awareness week” ในพื้นที่จังหวัดอุบลราชธานี มีผู้เข้าร่วมงาน 101,908 คน
			4.3) พัฒนาภาคการท่องเที่ยว เช่น (1) จัดทำปฏิทินกิจกรรมท่องเที่ยวและกีฬาทุกฤดูกาล และดึงดูดนักท่องเที่ยวในช่วง Low Season ตั้งแต่เดือนธันวาคม 2565-กันยายน 2566 เพื่อกระตุ้นและส่งเสริมให้เกิดการท่องเที่ยวได้ตลอดทั้งปี และ (2) ส่งเสริมการท่องเที่ยวช่วงวันธรรมดา ในพื้นที่จังหวัดชลบุรี เพื่อกระตุ้นเศรษฐกิจในช่วงฤดูกาลท่องเที่ยวระหว่างวันที่ 1 ธันวาคม 2565-31 มกราคม 2566
			4.4) พัฒนาการค้าการลงทุนเพื่อมุ่งสู่การเป็นชาติการค้า การบริการและการลงทุนในภูมิภาค โดยส่งเสริมสินค้าเครื่องจักรกลการเกษตรไทย
สู่ตลาดโลก ในงาน “มหกรรมแทรกเตอร์และจักรกลการเกษตรไทย 2565” (Thailand Tractor & Agri-Machinery: ThaiTAM 2022) มีผู้นำเข้าร่วมงานจาก 10 ประเทศ เกิดมูลค่าการสั่งซื้อ 450 ล้านบาท
			4.5) พัฒนาสาธารณูปโภคพื้นฐาน โดยจัดทำบันทึกข้อตกลงความร่วมมือโครงการพัฒนาระบบธรรมาภิบาลในโครงการเอกชนร่วมลงทุนในกิจการของรัฐด้านคมนาคมและโลจิสติกส์ระหว่างกระทรวงคมนาคมร่วมกับสถาบันพระปกเกล้าเพื่อสร้างความเชื่อมั่นและส่งเสริมให้เกิดการพัฒนาโดยคำนึงถึงผลประโยชน์ของชาติ เน้นประชาชนเป็นศูนย์กลาง ยึดมั่นในหลักจริยธรรมและธรรมาภิบาลรวมถึงมีสมรรถนะและความรู้ความสามารถให้พร้อมต่อการปฏิบัติงาน
			4.6) พัฒนาโครงสร้างพื้นฐานด้านดิจิทัลและมุ่งสู่การเป็นประเทศอัจฉริยะ เช่น (1) แจ้งเตือนภัยจากการหลอกลวงออนไลน์ ผ่านแอปพลิเคชัน “เป๋าตัง”        โดยกระทรวงดิจิทัลเพื่อเศรษฐกิจและสังคม และธนาคารกรุงไทย จำกัด (มหาชน) ร่วมลงนามบันทึกข้อตกลงความร่วมมือ “การบูรณาการบริการสร้างความตระหนักรู้เกี่ยวกับปัญหาการหลอกลวงทางสื่อออนไลน์ และการแจ้งเตือนภัยจากการหลอกลวงทางสื่อออนไลน์และข่าวปลอมแก่ประชาชนผ่านแอปพลิเคชันเป๋าตัง” และ (2) โครงการนำร่อง “เกษตรดิจิทัล” ด้วยเทคโนโลยี 5G ณ ดอยผาหมี จังหวัดเชียงราย เป็นการนำร่องปลูกพืชวานิลลาบนพื้นที่ไหล่เขาและชายขอบรวมถึงการปลูกพืชในโรงเรือนแบบ EVAP (Evaporative Cooling System: EVAP) เพื่อขับเคลื่อนการพัฒนาเกษตรดิจิทัลในพื้นที่อย่างต่อเนื่อง โดยการนำนวัตกรรมและเทคโนโลยีเข้ามาใช้ในการทำเกษตรกรรม
			4.7) พัฒนาโครงสร้างพื้นฐานด้านวิทยาศาสตร์ เทคโนโลยี การวิจัยและพัฒนาและนวัตกรรม เช่น (1) พัฒนานวัตกรรม “อนุภาคคาร์บอนเรืองแสง” จากสารชีวพอลิเมอร์ทะลายปาล์ม เพื่อส่งยารักษามะเร็งแบบมุ่งเป้า ทำให้ช่วยเพิ่มอัตราการรอดชีวิตของผู้ป่วยโรคมะเร็งที่มีอัตราผู้ป่วยสูงลดเวลาจากการรักษาโรคมะเร็งด้วยวิธีเคมีบำบัดแบบดั้งเดิม ลดการนำเข้าวัสดุนำส่งยาที่มีราคาแพงตลอดจนโอกาสต่อยอดในอุตสาหกรรมการแพทย์และส่งเสริมประเทศไทยก้าวเป็นศูนย์กลางทางการแพทย์และสุขภาพ และ (2) ผลักดันกลุ่มอุตสาหกรรมยานยนต์ไฟฟ้าและเทคโนโลยีที่เกี่ยวเนื่อง โดยการอุดหนุน “เงินทุนให้เปล่า” วงเงินสูงสุดไม่เกินโครงการละ 5 ล้านบาท มีผู้สนใจกว่า 236 คน โดยนวัตกรรมที่ประสบความสำเร็จ คือรถตุ๊กตุ๊กไฟฟ้า “มูฟมี” (MuvMi) ให้บริการรับ-ส่งผู้โดยสารตามแนวรถไฟฟ้า เข้าซอยหรือไปบริเวณใกล้เคียงครอบคลุมพื้นที่ 12 แห่งทั่วกรุงเทพ จำนวนกว่า 300 คัน มีผู้ใช้บริการแล้ว 3.7 ล้านคน


5) การพัฒนา
สร้างความเข้มแข็ง
ของฐานราก
จัดตั้ง “หมู่บ้านทำมาค้าขาย” มีวิสาหกิจชุมชนเข้าร่วมโครงการทั้งสิ้น 37 แห่ง โดยในปีงบประมาณ พ.ศ. 2565 สร้างมูลค่าการค้า 135.90 ล้านบาท และในปีงบประมาณ พ.ศ. 2566 จะผลักดันวิสาหกิจชุมชนแห่งใหม่เพิ่มอีก 5 แห่ง ได้แก่ วิสาหกิจชุมชนเตยปาหนัน (จังหวัดตรัง) วิสาหกิจชุมชนกระจูดวรรณี (จังหวัดพัทลุง) วิสาหกิจชุมชนข้าวยาบูดูสำเร็จรูป (จังหวัดสงขลา) วิสาหกิจชุมชนกลุ่มปันหยาบาติก (จังหวัดสตูล และวิสาหกิจชุมชนหัตถศิลป์พื้นบ้านปากบารา (จังหวัดสตูล)


6) การปฏิรูป
กระบวนการเรียนรู้
และพัฒนาศักยภาพ
ของคนไทยทุกช่วงวัย
6.1) จัดมหกรรมสิ่งประดิษฐ์ไอซีทีของนักเรียนไทยและนักเรียนญี่ปุ่น “Thailand-Japan Student ICT Fair 2022 (TJ-SIF2022)”ณ โรงเรียนวิทยาศาสตร์จุฬาภรณราชวิทยาลัย จังหวัดเชียงรายมีผู้เข้าร่วมงานกว่า 600 คน
			6.2) จัดมหกรรมการเงินเพื่อครูไทย “Unlock a Better Life” สร้างโอกาสใหม่เพื่อครูไทยที่ดีกว่า โดยจัดตั้งสถานีแก้ไขปัญหาหนี้ตามพื้นที่จังหวัดเขตพื้นที่การศึกษา หรือหน่วยงานต่าง ๆ จำนวน 558 แห่ง เพื่อดำเนินการไกล่เกลี่ยหนี้ของครูและบุคลากรทางการศึกษาที่ถูกฟ้องร้องดำเนินคดีหรือถูกบังคับคดีทางกฎหมาย ซึ่งมีผู้ค้ำประกันกว่า 15,000 คน มูลค่ากว่า 6,000 ล้านบาท


7) การพัฒนา
ระบบสาธารณสุข
และหลักประกัน
ทางสังคม
พัฒนาระบบสุขภาพปฐมภูมิ เช่น จัดทำคู่มือคุณภาพมาตรฐานบริการสุขภาพปฐมภูมิ พ.ศ. 2566 และขึ้นทะเบียนของหน่วยบริการปฐมภูมิ และเครื่อข่ายหน่วยบริการปฐมภูมิ 3,191 แห่ง และพัฒนาระบบบริการการแพทย์แผนไทยและการแพทย์ทางเลือก โดยเดือนตุลาคม-ธันวาคม 2565 ให้บริการตรวจ วินิจฉัย รักษาโรค และฟื้นฟูสภาพด้วยศาสตร์การแพทย์แผนไทยและการแพทย์ทางเลือก 7.62 ล้านครั้ง



                  
                   2. นโยบายเร่งด่วน 7 เรื่อง ประกอบด้วย




นโยบายเร่งด่วน
มาตรการ/ผลการดำเนินงานที่สำคัญ


1) การแก้ไขปัญหา
ในการดำรงชีวิต
ของประชาชน
1.1) เพิ่มช่องทางการเข้าถึงสินเชื่อในระบบ ได้แก่ สินเชื่อรายย่อยระดับจังหวัดภายใต้การกำกับ (สินเชื่อพิโกไฟแนนซ์) ณ เดือนพฤศจิกายน 2565
			มีผู้ได้รับอนุญาตและเปิดดำเนินการประกอบธุรกิจสินเชื่อพิโกไฟแนนซ์              1,091 คน ใน 75 จังหวัด
			1.2) โครงการช่วยเหลือด้านหนี้สินสมาชิกสหกรณ์และกลุ่มเกษตรกรที่มีหนี้เงินกู้เพื่อการเกษตรโดยลดภาระดอกเบี้ย 620 แห่ง 175,701 คน
			1.3) โครงการบริหารจัดการที่ดินทำกินแก่เกษตรกรรายย่อยและผู้ด้อยโอกาสโดยจัดที่ดินให้เกษตรกรได้รับสิทธิเข้าทำประโยชน์ในที่ดินในเขตปฏิรูปที่ดิน 3,376 ราย


2) การปรับปรุง
ระบบสวัสดิการ
และพัฒนาคุณภาพชีวิต
ของประชาชน
2.1) โครงการพัฒนาทักษะอาชีพแก่ครัวเรือนเปราะบางสู่ความยั่งยืน
กิจกรรมสร้างชีวิตใหม่ให้สตรีและครอบครัว โดยจัดการฝึกอบรมและพัฒนาทักษะผ้าปักชนเผ่าอาข่าบ้านห้วยน้ำกืน จังหวัดเชียงราย ให้แก่ราษฎรบนพื้นที่สูง (กลุ่มสตรี) จำนวน 30 คน
			2.2) จัดกิจกรรม “อิ่มใจ อุ่นกาย คลายหนาว เพื่อคนไร้บ้าน” บริเวณสนามหลวง จำนวน 200 คน เพื่อให้ความรู้และเข้าถึงสวัสดิการเพื่อคนไร้บ้าน รวมทั้งประสานช่วยให้คนไร้บ้านเข้าถึงสวัสดิการที่เหมาะสมได้
			2.3) โครงการลงทะเบียนเพื่อสวัสดิการแห่งรัฐ มีผลการโอนเงินให้แก่ผู้มีสิทธิตั้งแต่วันที่ 1 ตุลาคม-31 ธันวาคม 2565 รวมทั้งสิ้น 12,181.77 ล้านบาท


3) การให้ความช่วยเหลือ
เกษตรกรและพัฒนา
นวัตกรรม
3.1) โครงการช่วยเหลือเกษตรกรชาวไร่อ้อยตัดสดคุณภาพดีเพื่อลดฝุ่น PM2.5 ฤดูการผลิตปี 2564/2565 โดย ณ วันที่ 16 ธันวาคม 2565 ได้จ่ายเงินช่วยเหลือเกษตรกรแล้ว 125,276 คน ปริมาณอ้อย 67.59 ล้านตัน วงเงินรวม 8,110.96 ล้านบาท
			3.2) โครงการประกันภัยข้าวนาปี มีเกษตรกรเข้าร่วม 1.912 ล้านราย                ได้รับเบี้ยประกันภัยรวม 2,891.22 ล้านบาท และโครงการประกันภัยข้าวโพดเลี้ยงสัตว์ มีเกษตรกรเข้าร่วม 75,707 ราย ได้รับเบี้ยประกันภัยรวม 229.04 ล้านบาท (ข้อมูล ณ วันที่ 29 ธันวาคม 2565)


4) การยกระดับศักยภาพ
ของแรงงาน
4.1) เมื่อวันที่ 16 ธันวาคม 2565 กระทรวงแรงงานร่วมกับมูลนิธิเพื่อการพัฒนาดิจิทัล และสมาคมอุตสาหกรรมซอฟต์แวร์ไทยได้ลงนามบันทึกข้อตกลงความร่วมมือว่าด้วยการพัฒนาฝีมือแรงงานด้านดิจิทัล เพื่อพัฒนาทักษะฝีมือแรงงานด้านดิจิทัลให้เป็นแรงงานคุณภาพ
			4.2) พัฒนาเจ้าหน้าที่ด้านจัดหางาน “นักจัดหางานยุคใหม่” รองรับนโยบายปรับเปลี่ยนภาครัฐสู่การเป็นรัฐบาลดิจิทัล โดยจัดอบรมเจ้าหน้าที่ด้านจัดหางานระหว่างวันที่ 19-23 ธันวาคม 2565 จำนวน 35 คน เพื่อให้มีความรู้ ความเข้าใจมีทักษะในการปฏิบัติงาน และเพิ่มประสิทธิภาพในการให้บริการจัดหางาน


5) การวางรากฐานระบบเศรษฐกิจของประเทศสู่อนาคต
5.1) จัดกิจกรรมชักจูงนักลงทุนทั้งในและต่างประเทศให้มาลงทุนในพื้นที่เขตพัฒนาพิเศษภาคตะวันออก (EEC) (ฉะเชิงเทรา ชลบุรี ระยอง)
			โดยมีอุตสาหกรรมที่ได้รับความสนใจ เช่น ด้านสุขภาพ และด้านการท่องเที่ยว
			5.2) ส่งเสริมการลงทุนในพื้นที่ EEC จำนวน 637 โครงการ มูลค่าเงินลงทุน 358,833 ล้านบาท และในพื้นที่ “เขตพัฒนาเศรษฐกิจพิเศษ” (SEZ) (เช่น ประเภทกิจการผลิตอัญมณี และเครื่องประดับหรือชิ้นส่วนรวมถึงวัตถุดิบและต้นแบบ กิจการแปรรูปยางขั้นต้น กิจการผลิตวัสดุก่อสร้าง และกิจการผลิตภัณฑ์คอนกรีตอัดแรงสำหรับงานสาธารณูปโภค) 7 โครงการ มูลค่าเงินลงทุน 2,512 ล้านบาท


6) การเตรียมคนไทยสู่ศตวรรษที่ 21
โครงการพัฒนาความสามารถด้านเทคโนโลยีดิจิทัลแก่ครูและเยาวชนในพื้นที่ EEC โดยดำเนินการร่วมกับสำนักงานคณะกรรมการการศึกษา  ขั้นพื้นฐานในการจัดทำเนื้อหาและคู่มือที่เหมาะสม และจัดกิจกรรมอบรมความรู้และส่งมอบอุปกรณ์ให้ครูระดับประถมศึกษาจนถึงระดับอาชีวศึกษาที่สังกัดโรงเรียนในเขตพื้นที่ EEC โดยมีครูเข้าร่วมโครงการแล้ว 1,397 คน


7) การแก้ไขปัญหา              ยาเสพติดและสร้างความสงบสุขในพื้นที่ชายแดนภาคใต้
เดือนธันวาคม 2565 จับกุมคดียาเสพติด 7,872 คดี มีผู้ต้องหา 7,623 คน
			และยึดของกลาง ได้แก่ ยาบ้า 9,980,607 เม็ด ไอซ์ 153.64 กิโลกรัม เฮโรอีน 1.51 กิโลกรัม เคตามีน 45.19 กิโลกรัม ยาอี 40,855 เม็ด และฝิ่น 5.44 กรัม



 
19. เรื่อง  รายงานความคืบหน้าของการดำเนินงานการพัฒนาพื้นที่พิเศษเมืองเก่าน่าน
                   คณะรัฐมนตรีรับทราบรายงานความคืบหน้าของการดำเนินงานการพัฒนาพื้นที่พิเศษเมืองเก่าน่าน ตามที่กระทรวงมหาดไทย (มท.) เสนอ ดังนี้
                   มท. รายงานว่า เมื่อวันที่ 11 กรกฎาคม 2565 คณะอนุกรรมการอนุรักษ์และพัฒนาเมืองเก่าน่านได้มีมติเห็นชอบโครงการการบูรณะปรับปรุงอาคารศาลากลางจังหวัดน่านหลังเก่า เพื่อเป็นหอศิลปวัฒนธรรมเมืองน่านและแหล่งเรียนรู้ศิลปวัฒนธรรมล้านนาตะวันออกและให้จัดประชุมรับฟังความคิดเห็นของประชาชน ต่อมาเมื่อวันที่ 7 ธันวาคม 2565 คณะกรรมการอนุรักษ์และพัฒนากรุงรัตนโกสินทร์ และเมืองเก่า [รองนายกรัฐมนตรี (พลเอก ประวิตร วงษ์สุวรรณ) เป็นประธาน] มีมติ ดังนี้
                   1. เห็นชอบในหลักการการขอเปลี่ยนแปลงแผนแม่บทและผังแม่บทการอนุรักษ์และพัฒนาบริเวณเมืองเก่าน่าน โดยให้ปรับปรุงอาคารศาลากลางจังหวัดน่านเป็นหอศิลปวัฒนธรรมเมืองน่านและแหล่งเรียนรู้ศิลปวัฒนธรรมล้านนาตะวันออก
                   2. เห็นชอบให้จังหวัดน่านจัดทำแผนแม่บทและผังแม่บทการอนุรักษ์และพัฒนาบริเวณเมืองเก่าน่านฉบับใหม่ โดยทบทวนแผนแม่บทฉบับเดิมในภาพรวมและการใช้ประโยชน์พื้นที่บริเวณต่าง ๆ ในเมืองเก่าให้เหมาะสม โดยจัดให้มีกระบวนการมีส่วนร่วมของภาคส่วนที่เกี่ยวข้องอย่างเป็นระบบ และให้จังหวัดน่านรับความเห็นของคณะกรรมการฯ ไปพิจารณาในส่วนที่เกี่ยวข้องต่อไป
                   3. รับทราบและเห็นชอบในหลักการการดำเนินงานของคณะอนุกรรมการอนุรักษ์และพัฒนาเมืองเก่าน่านที่เห็นชอบโครงการปรับปรุงอาคารศาลากลางจังหวัดน่านหลังเก่าเป็นหอศิลปวัฒนธรรมเมืองน่านและแหล่งเรียนรู้ศิลปวัฒนธรรมล้านนาตะวันออก
 
20. เรื่อง  รายงานภาวะเศรษฐกิจอุตสาหกรรมประจำเดือนธันวาคม 2565 
                   คณะรัฐมนตรีมีมติรับทราบรายงานภาวะเศรษฐกิจอุตสาหกรรมประจำเดือนธันวาคม 2565  ตามที่กระทรวงอุตสาหกรรมเสนอ ดังนี้
                    สาระสำคัญ 
                   ภาวะเศรษฐกิจอุตสาหกรรมเดือนธันวาคม 2565 เมื่อพิจารณาจากดัชนีผลผลิตอุตสาหกรรม (MPI) หดตัวร้อยละ 8.2 จากช่วงเดียวกันของปีก่อน ปัจจัยหลักมาจากภาคการส่งออกที่หดตัวจากผลกระทบของการชะลอตัวของเศรษฐกิจโลก อย่างไรก็ตาม อุตสาหกรรมที่เน้นตลาดในประเทศ รวมถึงที่เกี่ยวข้องกับการท่องเที่ยว หลายอุตสาหกรรมยังขยายตัวได้ดี อาทิ น้ำมันปาล์ม การกลั่นน้ำมัน รองเท้า กระเป๋า และเครื่องดื่ม
                   อุตสาหกรรมสำคัญที่ส่งผลให้ MPI เดือนธันวาคม 2565 หดตัวเมื่อเทียบกับ
ช่วงเดียวกันของปีก่อน คือ
                   1. Hard Disk Drive หดตัวร้อยละ 39.36 ตามการทยอยยกเลิกผลิตสินค้าที่มีความต้องการในตลาดโลกลดลง รวมถึงเศรษฐกิจโลกชะลอตัวส่งผลต่อการลงทุนและกำลังซื้อ
                   2. เม็ดพลาสติก หดตัวร้อยละ 24.59 จากความต้องการสินค้า โดยเฉพาะที่นำไปผลิตอุปกรณ์ทางการแพทย์ปรับตัวลดสง รวมถึงผู้ผลิตบางรายหยุดซ่อมบำรุงและหยุดผลิตชั่วคราว
                   3. เฟอร์นิเจอร์ หดตัวร้อยละ 46.01 จากเครื่องเรือนทำด้วยไม้และโลหะเป็นหลักโดยเครื่องเรือนทำด้วยไม้ สาเหตุหลักจากคำสั่งซื้อจากต่างประเทศที่ปรับลดลง ซึ่งเป็นการปรับลดลงเข้าสู่สภาวะปกติก่อนการระบาดของโควิด-19 ในประเทศจีน ซึ่งในช่วงดังกล่าวจีนไม่สามารถผลิตและส่งสินค้าไปจำหน่ายยังต่างประเทศได้ โดยจีนเป็นผู้ผลิตและจำหน่ายเครื่องเรือนไม้อันดับที่ 1 ของโลก ส่วนเครื่องเรือนทำด้วยโลหะ การผลิตกลับเข้าสู่ระดับปกติหลังจากปีก่อนได้รับคำสั่งซื้อพิเศษ
                   อุตสาหกรรมสำคัญที่ยังขยายตัวในเดือนธันวาคม 2565 เมื่อเทียบกับเดือนเดียวกันของปีก่อน
                   1.น้ำมันปาล์ม ขยายตัวร้อยละ 33.44 เนื่องจากความต้องการใช้ที่มากขึ้นในอุตสาหกรรมต่าง ๆ เช่น อุตสาหกรรมไบโอดีเซล อุตสาหกรรมอาหาร ตามการฟื้นตัวของเศรษฐกิจ รวมถึงผลผลิตปาล์มน้ำมันในปีนี้มีจำนวนมาก ประกอบกับความต้องการของตลาดโลกที่เพิ่มขึ้น โดยเฉพาะประเทศอินเดีย ซึ่งไทยมีการส่งออกเพิ่มมากขึ้นในช่วงนี้
                   2. รถยนต์ ขยายตัวร้อยละ 2.06 จากการขยายตัวของตลาดส่งออก หลังปัญหา
การขาดแคลนพื้นที่จอดรถยนต์ในเรือประเภทบรรทุกสินค้าที่มีล้อคลี่คลายลง รวมถึงผู้ผลิตได้รับชิ้นส่วนเซมิคอนดักเตอร์มากขึ้น ทำให้สามารถผลิตเพื่อส่งออกได้เพิ่มขึ้น
 
21. เรื่อง แผนพัฒนาจังหวัดและกลุ่มจังหวัด พ.ศ. 2566-2570 ฉบับทบทวน แผนปฏิบัติราชการ ประจำปีงบประมาณ พ.ศ. 2567 ของจังหวัดและกลุ่มจังหวัด และข้อเสนอโครงการของส่วนราชการ ประจำปีงบประมาณ พ.ศ. 2567 ที่สอดคล้องกับเป้าหมายและแนวทางการพัฒนาภาค พ.ศ. 2566-2570
                   คณะรัฐมนตรีมีมติอนุมัติตามที่สำนักงานสภาพัฒนาการเศรษฐกิจและสังคมแห่งชาติ (สศช.)         ในฐานะฝ่ายเลขานุการคณะกรรมการนโยบายการบริหารงานเชิงพื้นที่แบบบูรณาการ (ก.น.บ.) เสนอ ดังนี้
                   1. แผนพัฒนาจังหวัด 76 จังหวัด และแผนพัฒนากลุ่มจังหวัด 18 กลุ่มจังหวัดพ.ศ. 2566-2570 ฉบับทบทวน ประจำปีงบประมาณ พ.ศ. 2567 โดยให้จังหวัดและกลุ่มจังหวัดนำความเห็นและข้อเสนอแนะ ไปปรับปรุงแผนพัฒนาจังหวัดและกลุ่มจังหวัดในระยะต่อไป
                   2. แผนปฏิบัติราชการประจำปีงบประมาณ พ.ศ. 2567 ของจังหวัด 76 จังหวัด และกลุ่มจังหวัด 18 กลุ่มจังหวัด ประกอบด้วย (1) เห็นควรสนับสนุนในกรอบวงเงิน (Y1)1 จำนวน 1,346 โครงการ งบประมาณ 29,314.51 ล้านบาท (2) เห็นควรสนับสนุนเกินกรอบวงเงิน (Y2)2 จำนวน 401 โครงการ งบประมาณ 12,588.95 ล้านบาท รวมทั้งสิ้น 1,747 โครงการ งบประมาณรวม 41,903.46 ล้านบาท แบ่งเป็น
                             2.1 โครงการและงบประมาณของจังหวัด 76 จังหวัด ประกอบด้วย (1) เห็นควรสนับสนุนในกรอบวงเงิน (Y1) จำนวน 1,169 โครงการ งบประมาณ 20,662.52 ล้านบาท (2) เห็นควรสนับสนุนเกินกรอบวงเงิน (Y2)  (จำนวน 376 โครงการ งบประมาณ 10,627.95 ล้านบาท รวมทั้งสิ้น 1,545 โครงการ งบประมาณรวม 31,290.47 ล้านบาท
                             2.2 โครงการและงบประมาณของกลุ่มจังหวัด 18 กลุ่มจังหวัด ประกอบด้วย (1) เห็นควรสนับสนุนในกรอบวงเงิน (Y1) จำนวน 177 โครงการ งบประมาณ 8,651.99 ล้านบาท (2) เห็นควรสนับสนุนเกินกรอบวงเงิน (Y2) จำนวน 25 โครงการ งบประมาณ 1,961.00 ล้านบาทรวมทั้งสิ้น 202 โครงการ งบประมาณรวม 10,612.99                 ล้านบาท แยกเป็น
                             2.2.1 โครงการและงบประมาณของกลุ่มจังหวัด ส่วนที่ 1 เพื่อขับเคลื่อนแผนพัฒนากลุ่มจังหวัดตามความต้องการรายพื้นที่ เห็นควรสนับสนุนในกรอบวงเงิน (Y1) จำนวน 115 โครงการ งบประมาณ 4,560.02 ล้านบาท และเห็นควรสนับสนุนเกินกรอบวงเงิน (Y2) จำนวน 25 โครงการ งบประมาณ 1,961.00 ล้านบาท รวมทั้งสิ้น 140 โครงการ งบประมาณรวม 6,521.02 ล้านบาท
                             2.2.2 โครงการและงบประมาณของกลุ่มจังหวัด ส่วนที่ 2 เพื่อขับเคลื่อนแผนพัฒนากลุ่มจังหวัดในลักษณะ Cluster หรือตอบสนองนโยบายสำคัญของรัฐบาลเชิงพื้นที่ระดับกลุ่มจังหวัด เห็นควรสนับสนุนในกรอบวงเงิน (Y1) จำนวน 62 โครงการ งบประมาณ 4,091.97 ล้านบาท
                   3. ข้อเสนอโครงการของส่วนราชการ ประจำปีงบประมาณ พ.ศ. 2567 ที่สอดคล้องกับเป้าหมายและแนวทางการพัฒนาภาค พ.ศ. 2566-2570 รวมจำนวน 364 โครงการ ทั้งนี้ ขอให้สำนักงบประมาณให้ความสำคัญและพิจารณาสนับสนุนงบประมาณโครงการที่สอดคล้องกับเป้าหมายและแนวทางการพัฒนาภาคเป็นลำดับแรก เพื่อให้การขับเคลื่อนการพัฒนาเชิงพื้นที่เป็นไปอย่างมีประสิทธิภาพและบรรลุผลอย่างเป็นรูปธรรม สอดคล้องตามเป้าหมายของยุทธศาสตร์ชาติ
                   ทั้งนี้ มอบหมายให้ สศช. รับไปดำเนินการประสานสำนักงบประมาณเพื่อดำเนินการตามระเบียบที่เกี่ยวข้องต่อไป
 
________________
1 โครงการที่เห็นควรสนับสนุนในกรอบวงเงิน (Y1) หมายถึง โครงการที่มีความสำคัญในลำดับแรก มีความเชื่อมโยงกับยุทธศาสตร์จังหวัด มีความจำเป็นเร่งด่วนที่ต้องดำเนินการ และเป็นปัญหาสำคัญของจังหวัด
2โครงการที่เห็นควรสนับสนุนเกินกรอบวงเงิน (Y2) หมายถึง โครงการที่มีความสำคัญและจำเป็นรองลงมา ซึ่งสามารถนำมาเป็นโครงการสำรอง ในกรณีที่มีโครงการ YI ไม่สามารถดำเนินการได้ สามารถนำโครงการเหล่านี้มาดำเนินการทดแทนได้
 
22. เรื่อง ขออนุมัติงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น เพื่อดำเนินโครงการแก้ไขปัญหาอุทกภัยระยะเร่งด่วนในพื้นที่เจ้าพระยาใหญ่
                   คณะรัฐมนตรีมีมติอนุมัติงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น เพื่อดำเนินโครงการแก้ไขปัญหาอุทกภัยระยะเร่งด่วนในพื้นที่เจ้าพระยาใหญ่ในปี พ.ศ. 2566 จำนวน 84 รายการ ภายใต้กรอบวงเงิน 723.5419 ล้านบาท ตามที่สำนักงานทรัพยากรน้ำแห่งชาติ (สนทช.) เสนอ  โดยรายละเอียดของแผนการใช้จ่ายงบประมาณให้เป็นไปตามความเห็นของสำนักงบประมาณ
 
23. เรื่อง ร่างนโยบายการบริหารและการพัฒนาจังหวัดชายแดนภาคใต้ พ.ศ. 2565-2567 และร่างแผนปฏิบัติการด้านการบริหารและการพัฒนาจังหวัดชายแดนภาคใต้ พ.ศ. 2566-2570 รวม 2 ฉบับ
                    คณะรัฐมนตรีมีมติเห็นชอบดังนี้
                   1. เห็นชอบร่างนโยบายการบริหารและการพัฒนาจังหวัดชายแดนภาคใต้ พ.ศ. 2565-2567  และตารางประสานสอดคล้องแสดงแนวทางดำเนินงานและความเชื่อมโยงระหว่างยุทธศาสตร์/แผนหลักที่เกี่ยวข้องกับนโยบายการบริหารและการพัฒนาจังหวัดชายแดนภาคใต้ พ.ศ. 2565-2567  ตามที่สำนักงานสภาความมั่นคงแห่งชาติเสนอ และเสนอรัฐสภาเพื่อทราบต่อไป
                   2. เห็นชอบร่างแผนปฏิบัติการด้านการบริหารและการพัฒนาจังหวัดชายแดนภาคใต้ พ.ศ. 2566-2570 ตามที่สำนักงานสภาความมั่นคงแห่งชาติเสนอและให้ดำเนินการต่อไปได้ 
                   3. ให้หน่วยงานที่เกี่ยวข้องใช้เป็นกรอบแนวทางในการแก้ไขปัญหาอย่างเป็นระบบและต่อเนื่อง รวมทั้งเป็นกรอบในการจัดทำโครงการ กิจกรรม และงบประมาณรองรับในการขับเคลื่อนงานตามเจตนารมณ์ของพระราชบัญญัติการบริหารราชการจังหวัดชายแดนภาคใต้ พ.ศ. 2553
                   4. กรณีที่นโยบายการบริหารและการพัฒนาจังหวัดชายแดนภาคใต้ พ.ศ. 2565-2567 สิ้นสุดห้วงเวลาบังคับใช้ และแนวทางนโยบายดังกล่าวยังสอดคล้องกับสถานการณ์ดังกล่าว ให้สำนักงานสภาความมั่นคงแห่งชาติเสนอสภาความมั่นคงแห่งชาติพิจารณาให้ความเห็นชอบใช้นโยบายดังกล่าวต่อไปจนสิ้นสุดกรอบระยะเวลาที่ 2 ของยุทธศาสตร์ (พ.ศ. 2566-2570) โดยไม่ต้องขอความเห็นชอบต่อคณะรัฐมนตรีอีก
                   5. ให้สำนักงานสภาความมั่นคงแห่งชาติรับความเห็นของกระทรวงยุติธรรมไปพิจารณาดำเนินการต่อไปด้วย
                   6. ให้สำนักงานสภาความมั่นคงแห่งชาติและหน่วยงานที่เกี่ยวข้องรับความเห็นของกระทรวงเกษตรและสหกรณ์ กระทรวงคมนาคม กระทรวงทรัพยากรธรรมชาติและสิ่งแวดล้อม กระทรวงสาธารณสุข สำนักงานปลัดสำนักนายกรัฐมนตรี สำนักข่าวกรองแห่งชาติสำนักงบประมาณ และสำนักงาน ก.พ. ไปพิจารณาดำเนินการต่อไปด้วย
 
24. เรื่อง การปรับเพิ่มเงินค่าตอบแทนของผู้บริหารและสมาชิกสภาองค์การบริหารส่วนตำบล (ร่างระเบียบกระทรวงมหาดไทยว่าด้วยเงินค่าตอบแทนนายกองค์การบริหารส่วนตำบล รองนายกองค์การบริหารส่วนตำบล ประธานสภาองค์การบริหารส่วนตำบล รองประธานสภาองค์การบริหารส่วนตำบล สมาชิกสภาองค์การบริหารส่วนตำบล เลขานุการนายกองค์การบริหารส่วนตำบล และเลขานุการสภาองค์การบริหารส่วนตำบล (ฉบับที่ ..) พ.ศ. .... 
                   คณะรัฐมนตรีมีมติเห็นชอบให้ยกเลิกมติคณะรัฐมนตรีเมื่อวันที่ 3 พฤษภาคม 2544 ในส่วนที่กำหนดหลักการให้ปรับเงินเดือนหรือค่าตอบแทนของผู้บริหารและสมาชิกสภาองค์การบริหารส่วนตำบลไม่เกินร้อยละ 20 สำหรับการออกร่างระเบียบในเรื่องนี้ มอบหมายให้กระทรวงมหาดไทย (มท.) ดำเนินการตามอำนาจหน้าที่ภายใต้กฎหมายและระเบียบที่เกี่ยวข้องต่อไป
                   ทั้งนี้ มท. เสนอว่า 
                   1. สมาคมองค์กรบริหารท้องถิ่นประเทศไทยได้ยื่นหนังสือเพื่อขอให้มีการปรับเพิ่มอัตราเงินค่าตอบแทนนายกองค์การบริหารส่วนตำบล รองนายกองค์การบริหารส่วนตำบล ประธานสภาองค์การบริหารส่วนตำบล รองประธานสภาองค์การบริหารส่วนตำบล สมาชิกสภาองค์การบริหารส่วนตำบล เลขานุการนายกองค์การบริหารส่วนตำบล และเลขานุการสภาองค์การบริหารส่วนตำบล เพื่อให้เกิดความเสมอภาค และความเท่าเทียมกับองค์การบริหารส่วนจังหวัด หรือเทศบาล และเพื่อเป็นขวัญกำลังใจในการปฏิบัติงานของผู้บริหาร และสมาชิกสภาองค์การบริหารส่วนตำบล เนื่องจากตั้งแต่ปี พ.ศ. 2554 ไม่ได้มีการปรับเงินค่าตอบแทนแต่อย่างใดจนถึงปัจจุบัน รวมระยะเวลา 11 ปี 
                   2. ในการดำเนินการกรมส่งเสริมการปกครองท้องถิ่นได้วิเคราะห์ผลดี ผลเสีย ผลกระทบ และฐานะการเงินการคลังขององค์การบริหารส่วนตำบล ในปีงบประมาณ พ.ศ. 2564 
                   3. กรมส่งเสริมการปกครองท้องถิ่นจึงได้ยกร่างระเบียบกระทรวงมหาดไทยว่าด้วยเงินค่าตอบแทนนายกองค์การบริหารส่วนตำบล รองนายกองค์การบริหารส่วนตำบล ประธานสภาองค์การบริหารส่วนตำบล รองประธานสภาองค์การบริหารส่วนตำบล สมาชิกสภาองค์การบริหารส่วนตำบล เลขานุการนายกองค์การบริหารส่วนตำบล และเลขานุการสภาองค์การบริหารส่วนตำบล (ฉบับที่ ..) พ.ศ. .... ขึ้น โดยยกเลิกบัญชีอัตราค่าตอบแทนท้ายระเบียบกระทรวงมหาดไทยว่าด้วยเงินค่าตอบแทนนายกองค์การบริหารส่วนตำบล รองนายกองค์การบริหารส่วนตำบล ประธานสภาองค์การบริหารส่วนตำบล รองประธานสภาองค์การบริหารส่วนตำบล สมาชิกสภาองค์การบริหารส่วนตำบล เลขานุการนายกองค์การบริหารส่วนตำบล และเลขานุการสภาองค์การบริหารส่วนตำบล พ.ศ. 2554 และจัดทำบัญชีใหม่โดยปรับเพิ่มค่าตอบแทนผู้บริหารและสมาชิกสภาองค์การบริหารส่วนตำบลให้มีอัตราเดียวกับบัญชีเงินเดือนและค่าตอบแทนของเทศบาล ตามระเบียบกระทรวงมหาดไทย ว่าด้วยเงินเดือน เงินค่าตอบแทน และประโยชน์ตอบแทนอย่างอื่นของนายกเทศมนตรี รองนายกเทศมนตรี ประธานสภาเทศบาล รองประธานสภาเทศบาล สมาชิกสภาเทศบาล เลขานุการนายกเทศมนตรี ที่ปรึกษานายกเทศมนตรี และการจ่ายค่าเบี้ยประชุมกรรมการสภาเทศบาล พ.ศ. 2554 เพื่อให้เกิดความเสมอภาคและเท่าเทียม โดยให้จ่ายค่าตอบแทนตามบัญชีอัตราค่าตอบแทนใหม่ตั้งแต่วันที่ 1 ตุลาคม 2566 เป็นต้นไป 
                   4. การปรับเงินค่าตอบแทนตามร่างระเบียบฯ จะใช้งบประมาณจากรายได้ขององค์การบริหารส่วนตำบล
                   5. กรมส่งเสริมการปกครองท้องถิ่นได้ดำเนินการรับฟังความคิดเห็นกรณีการแก้ไขเพิ่มเติมร่างระเบียบกระทรวงมหาดไทยว่าด้วยเงินค่าตอบแทนฯ เพื่อปรับเพิ่มเงินค่าตอบแทน ผ่านระบบเทคโนโลยีสารสนเทศกับผู้ว่าราชการจังหวัด นายอำเภอ ผู้บริหารท้องถิ่น สมาชิกสภาท้องถิ่น ข้าราชการหรือพนักงานส่วนท้องถิ่น และนักวิชาการ ตลอดจนประชาชนทั่วไป ซึ่งปรากฏผลสรุปว่า ร้อยละ 92.20 เห็นด้วยกับการให้มีการปรับเพิ่มเงินค่าตอบแทนให้กับผู้บริหารและสมาชิกสภาองค์การบริหารส่วนตำบลในครั้งนี้ 
                   6. รัฐมนตรีว่าการกระทรวงมหาดไทยเห็นชอบในหลักการแก้ไขเพิ่มเติมร่างระเบียบฯ ตามข้อ 3.
                   สาระสำคัญของร่างระเบียบ 
                   เป็นการปรับเพิ่มเงินค่าตอบแทนของผู้บริหารและสมาชิกสภาองค์การบริหารส่วนตำบล โดยยกเลิกบัญชีอัตราค่าตอบแทนท้ายระเบียบกระทรวงมหาดไทยว่าด้วยเงินค่าตอบแทนนายกองค์การบริหารส่วนตำบล รองนายกองค์การบริหารส่วนตำบล ประธานสภาองค์การบริหารส่วนตำบล รองประธานสภาองค์การบริหารส่วนตำบล สมาชิกสภาองค์การบริหารส่วนตำบล เลขานุการนายกองค์การบริหารส่วนตำบล และเลขานุการสภาองค์การบริหารส่วนตำบล พ.ศ. 2554 และให้ใช้บัญชีอัตราค่าตอบแทนนายกองค์การบริหารส่วนตำบล รองนายกองค์การบริหารส่วนตำบล ประธานสภาองค์การบริหารส่วนตำบล รองประธานสภาองค์การบริหารส่วนตำบล สมาชิกสภาองค์การบริหารส่วนตำบล เลขานุการนายกองค์การบริหารส่วนตำบล และเลขานุการสภาองค์การบริหารส่วนตำบล ท้ายร่างระเบียบนี้แทน โดยให้จ่ายค่าตอบแทนตามบัญชีอัตราค่าตอบแทนใหม่ตั้งแต่วันที่ 1 ตุลาคม 2566 เป็นต้นไป 
(หมายเหตุ : เงินค่าตอบแทนที่ปรับเพิ่มในครั้งนี้มีอัตราเดียวกับบัญชีเงินเดือนและค่าตอบแทนของเทศบาล)
 
บัญชีอัตราเงินค่าตอบแทน
นายกองค์การบริหารส่วนตำบล รองนายกองค์การบริหารส่วนตำบล ประธานสภาองค์การบริหารส่วนตำบล รองประธานสภาองค์การบริหารส่วนตำบล สมาชิกสภาองค์การบริหารส่วนตำบล เลขานุการนายกองค์การบริหารส่วนตำบล และเลขานุการสภาองค์การบริหารส่วนตำบล



รายได้ขององค์การบริหารส่วนตำบล (ล้านบาท)
นายกองค์การบริหารส่วนตำบล


เงินค่าตอบแทนรายเดือน (บาท/เดือน)
เงินค่าตอบแทนประจำตำแหน่ง(บาท/เดือน)
เงินค่าตอบแทนพิเศษ 
(บาท/เดือน)
รวม 
(บาท/เดือน)


เกิน 300
			เกิน 100 - 300
			เกิน 50 - 100
			เกิน 25 - 50
			เกิน 10 - 25
			ไม่เกิน 10
55,530
			45,000
			30,000
			28,800
			27,600
			19,800
10,000
			9,000
			8,000
			6,000
			4,000
			3,000
10,000
			9,000
			8,000
			6,000
			4,000
			3,000
75,530
			63,000
			46,000
			40,800
			35,600
			25,800



 




รายได้ขององค์การบริหารส่วนตำบล (ล้านบาท)
รองนายกองค์การบริหารส่วนตำบล


เงินค่าตอบแทนรายเดือน (บาท/เดือน)
เงินค่าตอบแทนประจำตำแหน่ง(บาท/เดือน)
เงินค่าตอบแทนพิเศษ 
(บาท/เดือน)
รวม 
(บาท/เดือน)


เกิน 300
			เกิน 100 - 300
			เกิน 50 - 100
			เกิน 25 - 50
			เกิน 10 - 25
			ไม่เกิน 10
30,540
			24,720
			16,500
			15,840
			15,180
			10,880
7,500
			6,750
			6,000
			4,500
			3,000
			2,300
7,500
			6,750
			6,000
			4,500
			3,000
			2,300
45,540
			38,220
			28,500
			24,840
			21,180
			15,480



 




รายได้ขององค์การบริหารส่วนตำบล (ล้านบาท)
เงินค่าตอบแทนรายเดือน
(บาท/เดือน)


ประธานสภาองค์การบริหารส่วนตำบล
รองประธานสภาองค์การบริหารส่วนตำบล
สมาชิกสภาองค์การบริหารส่วนตำบล
เลขานุการนายกองค์การบริหารส่วนตำบล
เลขานุการสภาองค์การบริหารส่วนตำบล


เกิน 300
			เกิน 100 - 300
			เกิน 50 - 100
			เกิน 25 - 50
			เกิน 10 - 25
			ไม่เกิน 10
30,540
			24,720
			16,500
			15,840
			15,180
			10,880
24,990
			20,250
			13,500
			12,960
			12,420
			8,900
19,440
			15,750
			10,500
			10,080
			9,660
			7,080
19,440
			15,750
			10,500
			10,080
			9,660
			7,080
19,440
			15,750
			10,500
			10,080
			9,660
			7,080



 
 
25. เรื่อง การทบทวนมติคณะรัฐมนตรีเมื่อวันที่ 20 ธันวาคม 2565 เพื่อปรับปรุงหลักเกณฑ์การดำเนินโครงการให้ความช่วยเหลือทางการเงินแก่ผู้ประกอบกิจการใน 3 จังหวัดชายแดนภาคใต้ (ปรับปรุงใหม่)
                   คณะรัฐมนตรีมีมติเห็นชอบตามที่กระทรวงการคลัง (กค.) เสนอทบทวนมติคณะรัฐมนตรีเมื่อวันที่ 20 ธันวาคม 2565 เพื่อปรับปรุงหลักเกณฑ์การดำเนินโครงการให้ความช่วยเหลือทางการเงินแก่ผู้ประกอบกิจการใน 3 จังหวัดชายแดนภาคใต้ (ปรับปรุงใหม่) (โครงการฯ) ดังนี้



โครงการให้ความช่วยเหลือทางการเงินแก่ผู้ประกอบกิจการใน 3 จังหวัดชายแดนภาคใต้ 
(ปรับปรุงใหม่)


คณะรัฐมนตรีมีมติเมื่อวันที่
20 ธันวาคม 2565
กค. เสนอขอทบทวนในครั้งนี้


1. คุณสมบัติผู้ขอสินเชื่อ เป็นผู้ที่ยังไม่เคยได้รับสินเชื่อตามโครงการฯ หรือได้รับสินเชื่อตามโครงการฯ ให้ความช่วยเหลือทางการเงินแก่ผู้ประกอบกิจการใน 3 จังหวัดชายแดนภาคใต้มาแล้วไม่เกิน 5 ปี (เพื่อให้ความช่วยเหลือเป็นไปอย่างทั่วถึง)
ปรับปรุงคุณสมบัติของผู้ขอรับสินเชื่อ โดยขยายความช่วยเหลือให้ผู้ที่เคยได้รับสินเชื่อของโครงการมาเกิน 5 ปี สามารถเข้าร่วมโครงการฯ ได้ (เพื่อช่วยเหลือลูกหนี้รายเดิมที่เคยได้รับสินเชื่อมาแล้วเกิน 5 ปี)


2. วงเงินโครงการฯ รวมทั้งสิ้น 25,000 ล้านบาท
ปรับปรุงวงเงินโครงการ โดยแบ่งเป็น
			(1) วงเงิน 20,000 ล้านบาท สำหรับผู้ที่เคยได้รับสินเชื่อของโครงการฯ (ลูกหนี้รายเดิม) ที่สิ้นสุดระยะเวลาไปแล้วเมื่อวันที่ 31 ธันวาคม 2565 และมีความประสงค์ขอรับสินเชื่อตามโครงการฯ เพื่อเสริมสภาพคล่องและแบ่งเบาภาระในช่วงระหว่างวางแผนบริหารจัดการทางการเงินในการชำระคืนสินเชื่อ
			(2) วงเงิน 5,000 ล้านบาท สำหรับผู้ที่ยังไม่เคยได้รับสินเชื่อของโครงการฯ มาก่อน (ลูกหนี้รายใหม่)
			ทั้งนี้ ในการพิจารณาปล่อยสินเชื่อให้สถาบันการเงินที่เข้าร่วมโครงการฯ ให้ความสำคัญกับผู้ที่ยังไม่เคยได้รับสินเชื่อมาก่อนเป็นลำดับแรก และเพื่อให้การจัดสรรวงเงินโครงการฯ มีความเหมาะสมกับความต้องการของผู้ประกอบการ ภายหลังจากวันที่ 31 ธันวาคม 2566 ให้ธนาคารออมสิน (ธ.ออมสิน) สามารถบริหารจัดการวงเงินโครงการฯ ได้ตามความเหมาะสม


หมายเหตุ : มติคณะรัฐมนตรีเมื่อวันที่ 20 ธันวาคม 2565 เป็นการขอทบทวนมติคณะรัฐมนตรีเมื่อวันที่ 20 พฤศจิกายน 2560 (เรื่อง มาตรการด้านการเงินสำหรับเขตพัฒนาพิเศษเฉพาะกิจจังหวัดชายแดนภาคใต้) ซึ่งในครั้งนั้นไม่ได้กำหนดวงเงินกู้ต่อรายแต่กำหนดระยะเวลาให้สินเชื่อแต่ละรายไม่เกิน 5 ปี (ครบกำหนดวันที่ 31 ธันวาคม 2565)


3. วงเงินกู้สูงสุดต่อรายไม่เกิน 20 ล้านบาท โดยมีระยะเวลาโครงการ ตั้งแต่วันที่ 1 มกราคม 2566 ถึงวันที่ 30 มิถุนายน 2568 หรือจนกว่าวงเงินที่กำหนดไว้ จะถูกจัดสรรหมด แล้วแต่อย่างใดอย่างหนึ่งถึงก่อนและ ธ.ออมสิน เบิกจ่ายสินเชื่อให้แล้วเสร็จภายในวันที่ 30 มิถุนายน 2566
1. ปรับวงเงินกู้ต่อรายและขยายระยะชำระเงินกู้ ดังนี้
			          (1) ผู้ประกอบการที่เคยได้รับสินเชื่อของโครงการฯ (ลูกหนี้รายเดิม)
			          - กรณีผู้ที่เคยได้รับวงเงินกู้เกิน 20 ล้านบาท กู้ได้สูงสุดไม่เกินวงเงินที่เคยได้รับโดยต้องชำระเงินกู้ให้คงเหลือไม่เกิน 50 ล้านบาท (กรณีเป็นลูกหนี้รายเดิมตามมติคณะรัฐมนตรีเมื่อวันที่ 20 พฤศจิกายน 2560 อาจมีวงเงินกู้เงิน 20 ล้านบาท เนื่องจากในครั้งนั้นไม่ได้กำหนดวงเงินกู้ต่อราย) ภายในวันที่ 31 ธันวาคม 2566 และชำระเงินกู้ให้คงเหลือไม่เกิน 20 ล้านบาท ภายในวันที่ 31 ธันวาคม 2567 หลังจากนั้นต้องชำระเงินกู้ส่วนที่เหลือให้แล้วเสร็จภายในวันที่ 30 มิถุนายน 2568
			          - กรณีผู้ที่เคยได้รับวงเงินกู้ไม่เกิน 20 ล้านบาท กู้ได้สูงสุดไม่เกิน 20 ล้านบาท ระยะเวลาชำระเงินกู้ภายในวันที่ 30 มิถุนายน 2568
			          (2) ผู้ประกอบการรายใหม่ (ลูกหนี้รายใหม่) ให้วงเงินสูงสุดไม่เกิน 20 ล้านบาท ระยะเวลาชำระเงินกู้ภายในวันที่ 30 มิถุนายน 2568 โดยให้สถาบันการเงินที่เข้าร่วมโครงการฯ ร่วมกับผู้ประกอบการจัดทำแผนการชำระหนี้และกำหนดหลักเกณฑ์การชำระคืนสินเชื่อ เพื่อให้ผู้ประกอบการสามารถชำระคืนสินเชื่อให้แล้วเสร็จได้ตามระยะเวลาที่กำหนดภายในวันที่ 30 มิถุนายน 2568
			2. ขยายระยะเวลาเบิกจ่ายสินเชื่อของ ธ.ออมสิน เดิม จากเดิม 30 มิถุนายน 2566 เป็น 31 ธันวาคม 2567


4. เงื่อนไขอื่น ๆ
(1) ธ.ออมสิน กำหนดหลักเกณฑ์และกระบวนการในการให้สินเชื่อกับสถาบันการเงินที่เข้าร่วมโครงการ เพื่อให้เป็นไปตามวัตถุประสงค์ของโครงการฯ และสถาบันการเงินที่เข้าร่วมโครงการจัดทำข้อมูลรายละเอียดและวัตถุประสงค์การใช้วงเงินสินเชื่อของลูกหนี้ตามหลักเกณฑ์ตามที่ ธ.ออมสิน กำหนด เพื่อประกอบการเบิกจ่ายสินเชื่อกับ ธ.ออมสิน
			(2) สถาบันการเงินที่เข้าร่วมโครงการฯ ต้องสอบทานกระบวนการอนุมัติสินเชื่อและสุ่มสอบทานสินเชื่อรายลูกหนี้ในโครงการฯ ให้เป็นไปตามเงื่อนไขของโครงการฯ พร้อมทั้งจัดทำรายงานสรุปผลการสอบทานดังกล่าวเป็นการเฉพาะแยกจากธุรกรรมสินเชื่อประเภทอื่น ๆ เป็นประจำทุกไตรมาส และรวบรวมรายงานดังกล่าวไว้เป็นส่วนหนึ่งของรายงานการสอบทานสินเชื่อสำหรับการเข้าตรวจสอบสถาบันการเงินประจำปีของธนาคารแห่งประเทศไทย (ธปท.)



ทั้งนี้ ให้มีผลนับตั้งแต่วันที่คณะรัฐมนตรีมีมติเห็นชอบ
                   โดย กค. แจ้งว่า การดำเนินการดังกล่าวไม่เข้าข่ายลักษณะของกิจกรรม มาตรการ หรือโครงการตามพระราชบัญญัติวินัยการเงินการคลังของรัฐ พ.ศ. 2561 เนื่องจากไม่ได้ก่อให้เกิดภาระงบประมาณเพิ่มขึ้นโดยยังอยู่ภายใต้กรอบงบประมาณชดเชยเดิม รวมทั้งหลักเกณฑ์และเงื่อนไขอื่นยังคงเป็นไปตามหลักเกณฑ์ของโครงการที่คณะรัฐมนตรีได้เคยให้ความเห็นชอบไว้ (มติคณะรัฐมนตรีเมื่อวันที่ 20 ธันวาคม 2565)
 
 
26. เรื่อง ขออนุมัติดำเนินโครงการทางพิเศษฉลองรัชส่วนต่อขยาย (ช่วงจตุโชติ-ถนนลำลูกกา) ของการทางพิเศษแห่งประเทศไทย
                   คณะรัฐมนตรีมีมติอนุมัติตามที่กระทรวงคมนาคม (คค.) เสนอดังนี้
                   1. อนุมัติให้การทางพิเศษแห่งประเทศไทย (กทพ.) ดำเนินโครงการทางพิเศษฉลองรัชส่วนต่อขยาย (ช่วงจตุโชติ-ถนนลำลูกกา)1 (โครงการฯ) ระยะทาง 16.21 กิโลเมตร มูลค่าการลงทุนโครงการ 24,060.04 ล้านบาท ประกอบด้วย ค่าก่อสร้างและค่าควบคุมงาน 20,333.23 ล้านบาท และค่าจัดกรรมสิทธิ์ที่ดิน 3,726.81 ล้านบาท
                   2. อนุมัติแหล่งเงินลงทุนสำหรับดำเนินโครงการฯ ดังนี้
                             2.1 ค่าจัดกรรมสิทธิ์ที่ดินทั้งหมดในวงเงิน 3,726.81 ล้านบาท โดย กทพ. ขอรับการอุดหนุนค่าจัดกรรมสิทธิ์ที่ดินทั้งหมดจากรัฐบาล
                             โดยให้ขอรับการสนันสนุนจากงบประมาณรายจ่ายประจำปีตามขั้นตอนต่อไป และให้ กทพ. เร่งเสนอร่างพระกฤษฎีกากำหนดเขตที่ดินในบริเวณที่ที่จะเวนคืนเพื่อก่อสร้างโครงการฯ ให้คณะรัฐมนตรีพิจารณาตามขันตอนโดยเร็ว ตามความเห็นของสำนักงบประมาณ
                             2.2 ค่าก่อสร้างและค่าควบคุมงานให้ กทพ. ใช้เงินที่ได้จากการระดมทุนผ่านกองทุนรวมโครงสร้างพื้นฐานเพื่ออนาคตประเทศไทย (Thailand Future Fund : TFF) ที่มีอยู่เป็นจำนวนเงิน 14,374 ล้านบาท และออกพันธบัตรเพิ่มเติมในกรอบวงเงินประมาณ 5,960 ล้านบาท โดย กทพ. จะทำความตกลงกับกระทรวงการคลัง (กค.) เพื่อจัดหาแหล่งเงินลงทุนโครงการที่เหมาะสมต่อไป
                   3. อนุมัติในหลักการให้ กทพ. ดำเนินโครงการส่วนต่อขยายไปเชื่อมต่อกับถนนวงแหวนรอบนอกกรุงเทพมหานคร รอบที่ 3 เมื่อได้ข้อยุติเรื่องรูปแบบการก่อสร้างโครงการทางพิเศษ สายฉลองรัช - นครนายก - สระบุรี กับโครงการถนนวงแหวนรอบนอกกรุงเทพมหานคร รอบที่ 3 ของกรมทางหลวง และโครงข่ายทางรถไฟร่วมกับทางหลวงพิเศษระหว่างเมือง (MR-MAP) เรียบร้อยแล้ว
                   สาระสำคัญ
                   คค. โดย กทพ. ได้จัดทำโครงการฯ มีวัตถุประสงค์เพื่อรองรับการเดินทางและการขนส่งสินค้าระหว่างพื้นที่กรุงเทพมหานครและจังหวัดใกล้เคียงที่มีปริมาณเพิ่มสูงขึ้นอย่างมาก ช่วยบรรเทาปัญหาจราจรติดขัดบนถนนรังสิต - นครนายก และโครงข่ายถนนโดยรอบ และเพิ่มทางเลือกการเดินทางของประชาชนระหว่างจังหวัดปทุมธานีและจังหวัดใกล้เคียงเข้าสู่พื้นที่กรุงเทพฯ ชั้นใน รองรับการขยายตัวของแหล่งชุมชนและที่อยู่อาศัย รวมทั้งสถานศึกษาและนันทนาการของภาครัฐทั้งที่เปิดให้บริการและอยู่ระหว่างการพัฒนา ทั้งนี้ กทพ. ได้บรรจุโครงการดังกล่าวไว้ในแผนแม่บทการพัฒนาทางพิเศษของ กทพ. แล้ว โดยอยู่ในแผนเร่งด่วนทางพิเศษระหว่างจังหวัดแล้วมีสรุปสาระสำคัญได้ ดังนี้



หัวข้อ
สาระสำคัญ


1. แนวสายทางโครงการฯ
- เป็นทางยกระดับขนาด 6 ช่องจราจร (ไป - กลับ) ระยะทางประมาณ 16.21 กิโลเมตร โดยมีจุดเริ่มต้นทางหลักของโครงการฯ เชื่อมต่อกับทางพิเศษสายฉลองรัชที่ด่านเก็บค่าผ่านทางพิเศษจตุโชติบริเวณถนนวงแหวนรอบนอกกรุงเทพมหานครด้านตะวันออก (ถนนกาญจนาภิเษก) และมุ่งหน้าทิศตะวันออกตัดผ่านถนนหทัยราษฎร์และถนนนิมิตใหม่ และเลี้ยวขึ้นไปทางทิศตะวันออกเฉียงเหนือเพื่อเชื่อมต่อถนนลำลูกกา จังหวัดปทุมธานี
			- มีทางแยกต่างระดับ 1 แห่ง และทางขึ้น - ลง 3 แห่ง ได้แก่ (1) ทางแยกต่างระดับจตุโชติ (2) ทางขึ้น - ลงจตุโชติ 1 และหทัยราษฎร์ 1 (3) ทางขึ้น - ลง หทัยราษฎร์ 2 และ (4) ทางขึ้น - ลง ถนนลำลูกกา มีด่านเก็บค่าผ่านทาง 3 ด่าน คือ ด่านจตุโชติ ด่านหทัยราษฎร์ ด่านลำลูกกา


2. รูปแบบโครงสร้างและระบบทางพิเศษ
- รูปแบบโครงสร้าง ได้ออกแบบเป็นเสาเดี่ยว (Single Column) รูปตัว T รองรับโครงสร้างส่วนบนสำหรับทางพิเศษ 3 ช่องจราจรต่อทิศทาง สำหรับช่วงที่มีพื้นที่จำกัดเนื่องจากมีถนนระดับดิน (At grade) ใต้ทางพิเศษได้ออกแบบโครงสร้างเป็นเสาเดี่ยว (Single Column) รูปตัว Y รองรับโครงสร้างส่วนบนสำหรับทางพิเศษ 6 ช่องจราจรไปกลับ ทั้งนี้ ได้มีการออกแบบด้านวิศวกรรมทางให้รองรับความเร็ว 120 กิโลเมตรต่อชั่วโมง
			- การพัฒนาระบบทางพิเศษ เช่น ระบบไฟฟ้าอัจฉริยะ ระบบผ่านทางแบบอัตโนมัติ (Free Flow) ระบบจราจรอัจริยะ (ITS) ระบบกล้องวงจรปิดและกล้องบันทึกเหตุการณ์อัตโนมัติ เป็นต้น


3. ระยะเวลาดำเนินโครงการฯ
- 5 ปี โดยมีกำหนดเปิดให้บริการปี 2570


4. วงเงินลงทุน
- รวมทั้งสิ้น 24,060.04 ล้านบาท ประกอบด้วย (1) ค่าก่อสร้างและค่าควบคุมงาน 20,333.23 ล้านบาท และ (2) ค่าจัดกรรมสิทธิ์ที่ดิน 3,726.81 ล้านบาท (รัฐบาลอุดหนุน)


5. แหล่งเงินทุน
ประกอบด้วย
			(1) ขอรับการอุดหนุนค่าจัดกรรมสิทธิ์ที่ดิน จำนวน 3,726.81 ล้านบาท จากรัฐบาล
			(2) ขอนำเงินกองทุน TFF2 ที่เตรียมไว้สำหรับก่อสร้างโครงการระบบทางด่วนขั้นที่ 3 สายเหนือ ระยะที่ 1 (ตอน N2 ถนนประเสริฐมนูกิจเชื่อมต่อไปยังถนนวงแหวนรอบนอกกรุงเทพมหานครด้านตะวันออก) จำนวน 14,374 ล้านบาท มาใช้ในการก่อสร้างโครงการฯ ซึ่งมีความพร้อมก่อนเป็นลำดับแรก เพื่อเป็นการลดผลกระทบทางการเงินจากส่วนต่างของต้นทุนทางการเงินจากการระดมทุน (Negative Carry)
			(3) ออกพันธบัตรเพิ่มเติมเบี้ยสมบทสำหรับวงเงินที่ขาดอีกประมาณ 5,960 ล้านบาท


6. อัตราค่าผ่านทางและประมาณการรายได้ค่าผ่านทาง
- อัตราค่าผ่านทาง (ด่านจตุโชติ - ด่านลำลูกกา) ปีที่ 1 รถ 4 ล้อ มีอัตราค่าแรกเข้า 20 บาท + 1.25 บาทต่อกิโลเมตร รถ 6 - 10 ล้อ มีอัตราค่าแรกเข้า 40 บาท + 2.50 บาทต่อกิโลเมตร และรถมากกว่า 10 ล้อ มีอัตราค่าแรกเข้า 60 บาท + 3.75 บาทต่อกิโลเมตร โดยกำหนดปรับอัตราค่าผ่านทางทุก ๆ 5 ปี เป็นอัตราคงที่ ณ ปีนั้น ๆ อ้างอิงจากดัชนีราคาผู้บริโภค (CPI) ร้อยละ 1.834 ซึ่งอ้างอิงค่า CPI เฉลี่ย 10 ปี ย้อนหลัง (ปี 2555 - 2564) ของจังหวัดในพื้นที่ศึกษา ได้แก่ กรุงเทพมหานคร ปทุมธานี นครนายก และสระบุรี และปัดตามหลักคณิตศาสตร์ คือ หากเกิน 2.5 บาท ให้ปัดขึ้นเป็น 5 บาท
			- ปริมาณจราจร ปีที่ 1 อยู่ที่ 36,625 คันต่อวัน และเพิ่มขึ้นเป็น 161,004 คันต่อวัน ในปีที่ 32
			- รายได้ ปีที่ 1 อยู่ที่ 1.4 ล้านบาทต่อวัน และเพิ่มขึ้นเป็น 13.9 ล้านบาทต่อวัน ในปีที่ 32


7. ผลตอบแทนทางการเงิน
- มีอัตราผลตอบแทนทางการเงิน (Financial Internal Rate of Return) อยู่ที่ร้อยละ 4.29
			- มีมูลค่าปัจจุบันสุทธิ (Net Present Value : NPV) ณ อัตราคิดลดเท่ากับต้นทุนถัวเฉลี่ยถ่วงน้ำหนัก (Weighted Cost of Capital: WACC) ร้อยละ 5.66 อยู่ที่ติดลบ 4,177.33 ล้านบาท


8. ผลตอบแทนทางเศรษฐกิจ
- มีอัตราผลตอบแทนทางเศรษฐกิจ (Economic Internal Rate of Return) อยู่ที่ร้อยละ 15.97
			- มีมูลค่าปัจจุบันสุทธิ (NPV) ณ อัตราคิดลดร้อยละ 12 อยู่ที่ 7,351.53 ล้านบาท


9. การดำเนินการด้านสิ่งแวดล้อม
- คณะกรรมการสิ่งแวดล้อมแห่งชาติ ในการประชุมครั้งที่ 2/2654 เมื่อวันที่ 26มีนาคม 2564 มีมติเห็นชอบรายงานการประเมินผลกระทบสิ่งแวดล้อมโครงการทางพิเศษสายฉลองรัช - นครนายก - สระบุรี โดยโครงการฯ มีขอบเขตพื้นที่การดำเนินการไม่แตกต่างจากโครงการทางพิเศษสายฉลองรัช - นครนายก - สระบุรี ระยะที่ 1 (ช่วงจตุโซติ - ถนนลำลูกกา) ตามรายงานการประเมินผลกระทบ
			สิ่งแวดล้อมดังกล่าว


10. การจัดกรรมสิทธิ์ที่ดิน
- รวมค่าจัดกรรมสิทธิ์ที่ดิน (รวมค่าชดเชยสิ่งปลูกสร้าง) ทั้งสิ้น 3,726.81 ล้านบาท โดยคำนวณตามราคาประเมิน ณ ปี 2564 ประกอบด้วย (1) พื้นที่ที่ได้รับผลกระทบจากการเวนคืน จำนวน 471 ไร่ 99  ตารางวา และ (2) อาคารและสิ่งปลูกสร้างที่ได้รับผลกระทบ จำนวน 134 หลัง


11. แผนการดำเนินโครงการ
- เดือนมีนาคม - กันยายน 2566 เสนอร่างพระราชกฤษฎีกาเพื่อจัดกรรมสิทธิ์ที่ดิน คัดเลือกผู้ควบคุมงานก่อสร้าง และคัดเลือกผู้รับจ้างก่อสร้าง
			- เดือนตุลาคม 2566 - กันยายน 2568 จัดกรรมสิทธิ์ที่ดิน
			- เดือนกันยายน 2567 - สิงหาคม 2570 ก่อสร้างโครงการฯ



 
                   12. การบูรณาการร่วมกับโครงการอื่น
                   ปัจจุบันกรมทางหลวงและ กทพ. ได้บูรณาการการดำเนินงานศึกษาจัดทำแผนแม่บทการพัฒนาโครงข่ายทางหลวงพิเศษระหว่างเมืองและระบบราง (MR - MAP) ในส่วนของการบูรณาการ (1) โครงการทางพิเศษสายฉลองรัช - นครนายก - สระบุรี กับ (2) ถนนวงแหวนรอบนอกกรุงเทพมหานคร รอบที่ 3 (MR10) และ (3) ทางหลวงพิเศษระหว่างเมืองสายกาญจนาภิเษก - สระแก้ว (MR6) โดยคาดว่าจะปรับแนวเส้นทางของโครงการฯ (ซึ่งเดิมเป็นส่วนหนึ่งของโครงการทางพิเศษสายฉลองรัช - นครนายก - สระบุรี) ให้ไปเชื่อมต่อและมีจุดขึ้น - ลง เดียวกันกับโครงการถนวงแหวนรอบนอกกรุงเทพมหานคร รอบที่ 3 (MR10) และทางหลวงพิเศษระหว่างเมืองสายกาญจนาภิเษก - สระแก้ว (MR6) โดยเมื่อได้ข้อยุติเรื่องรูปแบบการก่อสร้างโครงการทางพิเศษสายฉลองรัช - นครนายก - สระบุรี กับโครงการถนนวงแหวนรอบนอกกรุงเทพมหานคร รอบที่ 3 ของกรมทางหลวงและโครงข่ายทางหลวงพิเศษระหว่างเมืองและระบบราง (MR-MAP) แล้ว กทพ. จะพัฒนาแนวเส้นทางดังกล่าวเป็นส่วนต่อขยายของโครงการฯ ต่อไปในอนาคต ทั้งนี้ กทพ. อยู่ระหว่างศึกษาและจัดทำรายงานการขอเปลี่ยนแปลงรายละเอียดโครงการในรายงานการประเมินผลกระทบสิ่งแวดล้อมและการศึกษาและจัดทำรายงานการทบทวนการศึกษาความเหมาะสมด้านวิศวกรรม จราจร ขนส่ง เศรษฐกิจ และการเงินของโครงการทางพิเศษสายฉลองรัช - นครนายก - สระบุรี ช่วงจตุโชติ - ถนนวงแหวนรอบนอก กรุงเทพมหานคร รอบที่ 3 (MR10) ซึ่งคาดว่าจะแล้วเสร็จในเดือนเมษายน 2566 เพื่อจัดส่งให้สำนักงานนโยบายและแผนทรัพยากรธรรมชาติและสิ่งแวดล้อมเพื่อเสนอต่อคณะกรรมการผู้ชำนาญการพิจารณารายงานการประเมินผลกระทบสิ่งแวดล้อมพิจารณาต่อไป
                   13. คณะกรรมการ กทพ. ในคราวประชุมครั้งที่ 6/2565 เมื่อวันที่ 24 พฤษภาคม 2565 มีมติอนุมัติในหลักการโครงการฯ ต่อมาในการประชุมเวียนคณะกรรมการ กทพ. เมื่อวันที่ 24 พฤศจิกายน 2565 มีมติรับทราบการส่งข้อมูลโครงการฯ เพิ่มเติมเกี่ยวกับการเปลี่ยนชื่อเป็นโครงการ และการลดขนาดการลงทุนโครงการฯ ในส่วนของในการใช้ประโยชน์จากสิ่งปลูกสร้าง ระบบจัดเก็บค่าผ่านทางและระบบควบคุมความปลอดภัยด้านการจราจร และสิ่งอำนวยความสะดวกร่วมกับทางพิเศษสายฉลองรัชแล้ว
__________________________
1 กทพ. ได้ปรับชื่อโครงการ จากเดิม “โครงการทางพิเศษสายฉลองรัช - นครนายก - สระบุรี ระยะที่ 1 (ช่วงจตุโชติ - ถนนลำลูกกา)” เป็น “โครงการทางพิเศษฉลองรัชส่วนต่อขยาย (ช่วงจตุโชติ - ถนนลำลูกกา)” โดยถือว่าเป็นส่วนต่อขยายออกไปจากจุดสิ้นสุดของทางพิเศษฉลองรัช ซึ่งปัจจุบันมีระยะทาง 28.2 กิโลเมตร เพิ่มออกไปอีก 14 กิโลเมตร และโครงการฯ อยู่ในแผนการพัฒนาโครงการทางพิเศษเพิ่มเติมที่จะช่วยแก้ปัญหาจราจรและเพิ่มประสิทธิภาพการเดินทาง ระยะที่ 1 (พ.ศ. 2565 - 2569) ซึ่งคณะกรรมการจัดระบบการจราจรทางบก ในคราวประชุมครั้งที่ 1/2565 เมื่อวันที่ 24 กุมภาพันธ์ 2565 มีมติรับทราบแล้ว
2 จากการระดมทุนผ่านกองทุน TFF ที่ได้รับเมื่อวันที่ 29 ตุลาคม 2561 จำนวน 44,811 ล้านบาท เพื่อใช้ในการก่อสร้างโครงการทางพิเศษสายพระราม 3 - ดาวคะนอง - วงแหวนรอบนอกกรุงเทพมหานครด้านตะวันตก วงเงินลงทุนจำนวน 30,437 ล้านบาท และเพื่อใช้ในการก่อสร้างโครงการระบบทางด่วนขั้นที่ 3 สายเหนือ ระยะที่ 1 (ตอน N2 ถนนประเสริฐมนูกิจเชื่อมต่อไปยังถนนวงแหวนรอบนอกกรุงเทพมหานครด้านตะวันออก) วงเงินลงทุนจำนวน 14,374 ล้านบาท ตามมติคณะรัฐมนตรีเมื่อวันที่ 6 มิถุนายน 2560
 
27. เรื่อง โครงการไฟฟ้าพลังงานแสงอาทิตย์ทุ่นลอยน้ำร่วมกับโรงไฟฟ้าพลังน้ำเขื่อนอุบลรัตน์ ชุดที่ 1
                   คณะรัฐมนตรีมีมติเห็นชอบตามที่กระทรวงพลังงาน (พน.) เสนอให้การไฟฟ้าฝ่ายผลิตแห่งประเทศไทย (กฟผ.) ดำเนินการก่อสร้างและติดตั้งโรงไฟฟ้าพลังงานแสงอาทิตย์ทุ่นลอยน้ำร่วมกับไฟฟ้าพลังน้ำเขื่อนอุบลรัตน์ ชุดที่ 1 ในวงเงินรวมทั้งสิ้น 863.40 ล้านบาท แบ่งเป็นเงินตราต่างประเทศ 484.80 ล้านบาท และเงินบาท 378.60 ล้านบาท และให้ถือว่า กฟผ. ได้รับอนุมัติงบประมาณเพื่อการลงทุนตามแผนการประมาณการเบิกจ่ายประจำปี 2566
                   สาระสำคัญ
                   พน. โดย กฟผ. ได้จัดทำโครงการโรงไฟฟ้าพลังงานแสงอาทิตย์ทุ่นลอยน้ำร่วมกับโรงไฟฟ้าพลังน้ำเขื่อนอุบลรัตน์ ชุดที่ 1 (โครงการฯ) เพื่อเป็นต้นแบบการศึกษาแนวทางและต่อยอดพัฒนาสู่โครงการโรงไฟฟ้าพลังงานแสงอาทิตย์ทุ่นลอยน้ำร่วมกับโรงไฟฟ้าพลังน้ำที่มีการติดตั้งระบบกักเก็บพลังงาน (Battery Energy Storage System: BESS) เพื่อเพิ่มความมั่นคงและรักษาเสถียรภาพของระบบไฟฟ้าในช่วงที่ไม่มีแสงแดด และช่วงเปลี่ยนผ่านพลังงานระหว่างพลังงานแสงอาทิตย์ไปเป็นพลังงานน้ำ โดยโครงการฯ มีความสอดคล้องกับแผนพัฒนากำลังผลิตไฟฟ้าของประเทศไทย พ.ศ. 2561 - 2580 ฉบับปรับปรุงครั้งที่ 1 (แผน PDP2018 ฉบับปรับปรุงครั้งที่ 1) มีสาระสำคัญสรุปได้ ดังนี้



หัวข้อ
สาระสำคัญ


1. วัตถุประสงค์ของโครงการฯ
เพื่อเป็นต้นแบบการศึกษาแนวทางและต่อยอดพัฒนาสู่โครงการโรงไฟฟ้าพลังงานแสงอาทิตย์ทุ่นลอยน้ำร่วมกับโรงไฟฟ้าพลังน้ำ ที่มีการติดตั้งระบบกักเก็บพลังงาน (BESS) รวมทั้งเป็นการเพิ่มสัดส่วนกำลังผลิตไฟฟ้าจากพลังงานหมุนเวียนภายในประเทศ รองรับความต้องการใช้ไฟฟ้าในจังหวัดและภูมิภาคที่สูงขึ้น
			รวมทั้งลดการซื้อไฟฟ้าจากต่างประเทศ และเป็นการใช้พื้นที่ของ กฟผ. โดยเฉพาะพื้นที่อ่างเก็บน้ำให้เกิดประโยชน์สูงสุด


2. ที่ตั้งโครงการฯ
ตั้งอยู่บริเวณทิศใต้ของสันเขื่อนอุบลรัตน์ ตำบลอุบลรัตน์ อำเภออุบลรัตน์ จังหวัดขอนแก่น ใช้พื้นที่ประมาณ 250 ไร่ (10 ไร่/เมกะวัตต์) หรือคิดเป็นร้อยละ 0.32 ของพื้นที่ผิวน้ำ


3. ข้อมูลด้านเทคนิค
- มีขนาดกำลังผลิตไฟฟ้าตามสัญญา 24 เมกะวัตต์ และมีขนาดกำลังผลิตติดตั้ง 31.2 เมกะวัตต์พีคโดยติดตั้งเซลล์แสงอาทิตย์ชนิดผลึกซิลิคอน (c-Si) สามารถผลิตพลังงานไฟฟ้าได้เฉลี่ยประมาณ 44.98 ล้านหน่วยต่อปี [อัตราการเดินเครื่อง (Plant Capacity Factor) ร้อยละ 18.10]
			- ติดตั้งระบบ BESS ขนาดกำลังจ่ายไฟฟ้าประมาณ 6 เมกะวัตต์ ขนาดพิกัด 3 เมกะวัตต์ชั่วโมง โดยเชื่อมโยงเข้าระบบไฟฟ้าของ กฟผ. ที่สถานีไฟฟ้าแรงสูงเขื่อนอุบลรัตน์ 115 กิโลโวลต์
			- ติดตั้งระบบบริหารจัดการพลังงาน (Energy Management System: EMS) ร่วมกับระบบการพยากรณ์อากาศ (Weather Forecast System) เพื่อบริหารจัดการการผลิตไฟฟ้าแบบผสมผสานระหว่างพลังงานแสงอาทิตย์และโรงไฟฟ้าพลังน้ำที่มีอยู่เดิม โดยจะผลิตไฟฟ้าจากพลังงานแสงอาทิตย์ในช่วงกลางวันแทนโรงไฟฟ้าพลังน้ำ และนำมวลน้ำมาผลิตไฟฟ้าเสริมในช่วงที่มีความต้องการใช้ไฟฟ้าสูงสุดในช่วงค่ำหรือช่วงที่ไม่มีแสงอาทิตย์ในเวลากลางวัน


4. ระยะเวลาดำเนินโครงการฯ
1 ปี โดยมีกำหนดจ่ายไฟฟ้าเข้าระบบเชิงพาณิชย์ภายในปี 2566


5. วงเงินลงทุน
รวมทั้งสิ้น 863.40 ล้านบาท ประกอบด้วย (1) ค่าใช้จ่ายเพื่อซื้ออุปกรณ์จากต่างประเทศ 484.80 ล้านบาท (เทียบเท่า 15.39 ล้านดอลลาร์สหรัฐ อ้างอิงอัตราแลกเปลี่ยน 1 ดอลลาร์สหรัฐ = 31.50 บาท) และ (2) ค่าใช้จ่ายเพื่อซื้ออุปกรณ์ในประเทศและการบริหารงานก่อสร้าง 378.60 ล้านบาท


6. แหล่งเงินทุน
(1) เงินรายได้ของ กฟผ. ร้อยละ 40
			(2) แหล่งเงินทุนอื่น ๆ ร้อยละ 60 โดย กฟผ. จะพิจารณาแหล่งเงินทุนสำหรับเป็นค่าใช้จ่ายโครงการ ดังนี้
			
ค่าใช้จ่ายในส่วนเงินบาท ใช้จากแหล่งใดแหล่งหนึ่งหรือหลายแหล่งรวมกัน จากธนาคาร/สถาบันการเงินในประเทศ การออกพันธบัตรลงทุนในประเทศ การระดมทุนผ่านกองทุนรวมโครงสร้างพื้นฐานและเงินรายได้ของ กฟผ.
กรณีที่จำเป็นต้องใช้เงินตราต่างประเทศ ใช้จากแหล่งใดแหล่งหนึ่ง หรือหลายแหล่งรวมกันจากสถาบันการเงินระหว่างประเทศ ธนาคาร/สถาบันเพื่อการนำเข้า - ส่งออกธนาคาร/สถาบันการเงินต่างประเทศ และ/หรือในประเทศ การออกพันธบัตรลงทุนต่างประเทศ




7. ผลตอบแทนทางการเงิน
- มีอัตราผลตอบแทนทางการเงิน (Financial Internal Rate of Return) อยู่ที่ร้อยละ 5.77
			- มีมูลค่าปัจจุบันสุทธิ (Net Present Value : NPV) ณ อัตราคิดลดเท่ากับต้นทุนถัวเฉลี่ยถ่วงน้ำหนัก (Weighted Cost of Capital: WACC) ร้อยละ 5.26 อยู่ที่ 90 ล้านบาท
			- ราคาค่าไฟเฉลี่ยของโครงการฯ อยู่ที่ 1.99 บาท/หน่วย


8. ผลตอบแทนทางเศรษฐกิจ
- มีอัตราผลตอบแทนทางเศรษฐกิจ (Economic Internal Rate of Return) อยู่ที่ร้อยละ 32.57


9. ผลกระทบต่ออัตราค่าไฟฟ้า
- โครงการฯ จะทำให้อัตราค่าไฟฟ้าขายส่งเพิ่มขึ้น 0.02 สตางค์ต่อหน่วย ตลอดอายุโครงการฯ (25 ปี)


10. กองทุนพัฒนาไฟฟ้า
- ระหว่างก่อสร้างประมาณ 1.56 ล้านบาท (50,000 บาทต่อเมกะวัตต์ติดตั้งต่อปี x 31.2 เมกะวัตต์)
			- ระหว่างดำเนินการผลิต 0.01 บาทต่อหน่วย คิดเป็น 449,800 บาทต่อปี หรือประมาณ 11.25 ล้านบาท ตลอดอายุโครงการ 25 ปี


11. การดำเนินการด้านสิ่งแวดล้อม
- โครงการฯ ไม่เข้าข่ายต้องจัดทำรายงานการประเมินผลกระทบสิ่งแวดล้อม (Environmental Impact Assessment: EIA) และรายงานผลกระทบสิ่งแวดล้อมเบื้องต้น (Initial Environmental Examination: IEE)
			- โครงการฯ เข้าข่ายต้องจัดทำรายงานประมวลหลักปฏิบัติ (Code of Practice: CoP) ตามระเบียบคณะกรรมการกำกับกิจการพลังงาน เพื่อใช้เป็นเอกสารประกอบการขอใบอนุญาตประกอบกิจการผลิตไฟฟ้าต่อสำนักงานคณะกรรมการกำกับกิจการพลังงาน และจัดทำรายงานเกี่ยวกับการศึกษามาตรการป้องกันและแก้ไขผลกระทบต่อคุณภาพสิ่งแวดล้อมและความปลอดภัย (Environmental & Safety Assessment: ESA เพื่อใช้เป็นเอกสารประกอบการขอใบอนุญาตประกอบกิจการโรงงานต่อกรมโรงงานอุตสาหกรรม


12. การขออนุญาตใช้พื้นที่
- พื้นที่ราชพัสดุ (บริเวณพื้นที่หัวงานและพื้นที่อ่างเก็บน้ำเขื่อนอุบลรัตน์) กฟผ. ได้ดำเนินการเช่าที่ราชพัสดุต่อผู้ว่าราชการจังหวัดเรียบร้อยแล้ว
			- พื้นที่ป่าไม้ถาวร (บริเวณพื้นที่หัวงานเขื่อนอุบลรัตน์) ต้องยื่นต่อสำนักงานป่าไม้ท้องที่และดำเนินการจัดทำรายการการตรวจสภาพป่าเสนอกรมป่าไม้


13. ผลประโยชน์ที่เกิดขึ้น
- เพิ่มสัดส่วนกำลังการผลิตไฟฟ้าจากพลังงานหมุนเวียนภายในประเทศตามแผน PDP2018 ฉบับปรับปรุงครั้งที่ 1 เพื่อรองรับความต้องการใช้ไฟฟ้าในจังหวัดและในภูมิภาค ลดการพึ่งพาเชื้อเพลิงนำเข้าจากต่างประเทศ รวมทั้งสนองนโยบาย Carbon Neutrality และ Net Zero Emissions
			- สามารถบริหารการใช้พื้นที่ให้เกิดประโยชน์ได้อย่างเหมาะสม มีประสิทธิภาพ และเป็นการใช้ระบบและอุปกรณ์ที่มีอยู่ให้เต็มประสิทธิภาพโดยเพิ่มเติมเท่าที่จำเป็น
			- ชุมชนรอบโรงไฟฟ้าได้รับประโยชน์ต่าง ๆ เช่น มีกองทุนพัฒนาไฟฟ้า มีการสร้างอาชีพและสร้างรายได้ให้กับชุมชน



                   14. คณะกรรมการ กฟผ. ในคราวประชุมครั้งที่ 12/2562 เมื่อวันที่ 26 ธันวาคม 2562 มีมติเห็นชอบโครงการฯ
 
28. เรื่อง การขอความเห็นชอบโครงการแก้ไขปัญหาที่อยู่อาศัยผู้มีรายได้น้อยในชุมชนที่ได้รับผลกระทบจากการพัฒนาระบบราง
                   คณะรัฐมนตรีมีมติเห็นชอบในหลักการของแผนงานและงบประมาณโครงการแก้ไขปัญหาที่อยู่อาศัยผู้มีรายได้น้อยในชุมชนที่ได้รับผลกระทบจากการพัฒนาระบบราง (โครงการแก้ไขปัญหาที่อยู่อาศัยฯ) (ระยะเวลาดำเนินโครงการ 5 ปี ตั้งแต่ปี พ.ศ. 2566 - 2570 วงเงินทั้งสิ้น 7,718.94 ล้านบาท) ตามที่กระทรวงการพัฒนาสังคมและความมั่นคงของมนุษย์ (พม.) เสนอ
                   สำหรับค่าใช้จ่ายที่เกิดขึ้นในปีงบประมาณ 2566 ให้ พอช. พิจารณาปรับแผนการปฏิบัติงานและแผนการใช้จ่ายงบประมาณ ประจำปีงบประมาณ พ.ศ. 2566 ตามระเบียบว่าด้วยการบริหารงบประมาณ พ.ศ. 2562 และการสนับสนุนสินเชื่อเพื่อที่อยู่อาศัยใช้จากเงินทุนหมุนเวียนของ พอช. ที่คงเหลืออยู่ตามความจำเป็นเร่งด่วน รวมทั้งการให้เงินสนับสนุนเงินช่วยเหลือผู้ได้รับผลกระทบสำหรับปีงบประมาณต่อ ๆ ไป ให้เสนอขอตั้งงบประมาณรายจ่ายประจำปีตามความจำเป็นเหมาะสมและสอดคล้องกับความเร่งด่วนตามขั้นตอนต่อไป และขอให้ พม. ปฏิบัติตามขั้นตอนของกฎหมาย ระเบียบ ข้อบังคับ และมติคณะรัฐมนตรีที่เกี่ยวข้องให้ถูกต้องครบถ้วน โดยคำนึงถึงประโยชน์สูงสุดของทางราชการและประโยชน์ที่ประชาชนจะได้รับเป็นสำคัญ ตามความเห็นของสำนักงบประมาณ
                   สาระสำคัญ
                   เดิมคณะรัฐมนตรีมีมติ (1 กุมภาพันธ์ 2565) รับทราบแนวทางการแก้ไขปัญหาของขบวนการประชาชนเพื่อสังคมที่เป็นธรรม (ขปส.) จำนวน 15 กรณีปัญหา ซึ่งรวมถึงประเด็นข้อเรียกร้องเกี่ยวกับปัญหาที่อยู่อาศัยในชุมชนในที่ดินของการรถไฟแห่งประเทศไทย (รฟท.) ที่เห็นควรให้สถาบันพัฒนาองค์กรชุมชน (พอช.) พม. ดำเนินการเสนอโครงการแก้ไขปัญหาที่อยู่อาศัยฯ ต่อคณะรัฐมนตรีในระยะต่อไปโดยเร่งด่วน เพื่อรองรับประชาชนที่ได้รับผลกระทบจากโครงการพัฒนาของรัฐและได้รับความเดือดร้อนเรื่องที่อยู่อาศัย โดยเทียบเคียงกับกรณีการดำเนินโครงการพัฒนาที่อยู่อาศัยชุมชนริมคลองลาดพร้าวและคลองเปรมประชากรที่ได้รับผลกระทบจากการสร้างเขื่อนริมคลองและการพัฒนาการแก้ไขปัญหาน้ำท่วม ที่คณะรัฐมนตรีได้เคยมีมติ (8 มีนาคม 2559) เห็นชอบการดำเนินงานโครงการพัฒนาที่อยู่อาศัยชุมชนริมคลอง (พ.ศ. 2559 - 2561) เป้าหมาย 11,004 ครัวเรือน ในงบประมาณ 4,061.44 ล้านบาท ซึ่งประกอบด้วย เงินสนับสนุนการพัฒนาระบบสาธารณูปโภคและอุดหนุนที่อยู่อาศัยครัวเรือนละ 80,000 บาท เงินช่วยเหลือผู้ได้รับผลกระทบและเสียโอกาสเฉลี่ยครัวเรือนละ 80,000 บาท การสนับสนุนสินเชื่อเพื่อที่อยู่อาศัย ครัวเรือนละ 250,000 บาท และมอบหมายให้หน่วยงานที่เกี่ยวข้องขับเคลื่อนการแก้ไขปัญหาความเดือดร้อนของประชาชนอย่างต่อเนื่องตามหน้าที่และอำนาจต่อไป ตามที่คณะกรรมการแก้ไขปัญหาของ ขปส. เสนอ
                   พม. โดย พอช. จึงได้จัดทำโครงการแก้ไขปัญหาที่อยู่อาศัยฯ และคณะกรรมการ พอช.
ในการประชุมครั้งที่ 8/2565 เห็นชอบด้วยแล้ว โดยมีสระสำคัญสรุปได้ ดังนี้
 



หัวข้อ
รายละเอียด


วัตถุประสงค์
1) เพื่อแก้ไขปัญหาและพัฒนาที่อยู่อาศัยผู้มีรายได้น้อยที่ได้รับผลกระทบจากการพัฒนาระบบราง
			2) เพื่อสร้างความมั่นคงในการอยู่อาศัยและพัฒนาคุณภาพชีวิตของผู้มีรายได้น้อยในทุกมิติและสอดคล้องกับบริบทของพื้นที่
			3) เพื่อพัฒนาการจัดการพื้นที่ร่วมกันระหว่างชุมชน ท้องถิ่น และหน่วยงานต่าง ๆ อย่างเป็นรูปธรรม


แนวทางและหลักการสำคัญในการดำเนินงาน
มุ่งเน้นการพัฒนาที่ให้ชุมชนเป็นศูนย์กลาง โดยมีแนวทางที่สำคัญ ได้แก่
			1) ชุมชนเป็นเจ้าของโครงการ แผนงานโครงการแก้ไขปัญหาที่อยู่อาศัยฯ ตั้งอยู่บนพื้นฐานความต้องการของชุมชน โดยการจัดทำแผนงานและรูปแบบของโครงการพัฒนาที่อยู่อาศัยจะสอดคล้องกับงบประมาณและความสามารถในการรับภาระของชุมชนและผู้อยู่อาศัย รวมทั้งพัฒนาศักยภาพของชุมชนในด้านต่าง ๆ ได้แก่ การออมทรัพย์ การบริหารจัดการองค์กรการจัดการที่ดิน และการบริหารจัดการงานก่อสร้าง เพื่อแก้ไขปัญหาความไม่มั่นคงของชุมชนไปพร้อมกับการจัดระบบชุมชนใหม่
			2) แก้ไขปัญหาอย่างเป็นระบบโดยครอบคลุมชุมชนที่ได้รับผลกระทบทั้งหมด มีการสำรวจข้อมูลความเดือดร้อนของชุมชนผู้มีรายได้น้อยที่ได้รับผลกระทบจากระบบราง และใช้ข้อมูลในการรับรองสิทธิผู้เข้าร่วมโครงการร่วมกับหน่วยงานที่เกี่ยวข้อง เพื่อวางแผนการแก้ไขปัญหาให้มีความหลากหลาย ตรงตามสภาพปัญหาและแผนการพัฒนาของชุมชน
			3) การทำงานและการจัดการร่วมกันระหว่างชุมชนผู้ได้รับผลกระทบและท้องถิ่น มีกลไกการทำงานร่วมกันเป็นคณะกรรมการ ได้แก่ เทศบาล องค์การบริหารส่วนตำบล ชุมชน หน่วยงานในท้องถิ่น และหน่วยงานระดับจังหวัด ซึ่งมีบทบาทในการพัฒนาและแก้ไขปัญหาที่อยู่อาศัย สนับสนุนการดำเนินงานของชุมชน รวมถึงประสานความร่วมมือกับหน่วยงานที่เกี่ยวข้องทั้งภาครัฐ ท้องถิ่น และเอกชนในการแก้ปัญหาของชุมชน


กลุ่มเป้าหมาย
ชุมชนผู้มีรายได้น้อยที่ได้รับผลกระทบจากการพัฒนาระบบรางใน 35 จังหวัด 300 ชุมชน 27,084 ครัวเรือน เนื่องจากกลุ่มเป้าหมายเป็นผู้มีรายได้น้อย ฐานะยากจน และไม่มีเงินออม ประกอบกับสภาพเศรษฐกิจและการแพร่ระบาดของโรคติดเชื้อไวรัสโคโรนา 2019 ส่งผลให้กลุ่มเป้าหมายมีรายได้ลดลงหรือไม่มีงานทำขณะเดียวกันถูกไล่รื้อหรือต้องรื้อย้ายเพื่อเตรียมพื้นที่ในการก่อสร้างระบบราง ชุมชนจึงมีข้อจำกัดในด้านการเงินและการออมทรัพย์เพื่อที่อยู่อาศัย จึงมีความจำเป็นต้องมีการช่วยเหลือเพื่อแบ่งเบาภาระค่าใช้จ่ายในการจัดการที่อยู่อาศัยชั่วคราวหรือเช่าบ้าน/หอพักระหว่างการรอปลูกสร้างบ้านถาวร


ระยะเวลาดำเนินการ
5 ปี (พ.ศ. 2566 - 2570)


รูปแบบการพัฒนา
1) การสร้างความมั่นคงในที่ดิน โดยทำสัญญาเช่าระยะยาวในที่ดินเดิมหรือที่ดินใหม่กับเจ้าของที่ดิน (เช่น รฟท. กรมธนารักษ์ เอกชน) หรือการจัดซื้อที่ดินเพื่อสร้างชุมชนใหม่นอกพื้นที่ชุมชนเดิม
			2) การพัฒนาความมั่นคงด้านที่อยู่อาศัย มีรูปแบบการพัฒนาที่อยู่อาศัยที่หลากหลาย ได้แก่ การก่อสร้างในที่ดินเดิม การก่อสร้างในที่ดินใหม่ และการดำเนินงานในลักษณะอื่น เช่น การเช่าซื้ออาคารในโครงการที่มีอยู่แล้วทั้งโครงการที่อยู่อาศัยของหน่วยงานรัฐและเอกชน โดยรูปแบบการพัฒนาที่อยู่อาศัย เช่น อาคารแนวราบ อาคารชุด ซึ่งขึ้นอยู่กับความเหมาะสมของแต่ละพื้นที่
			ความสามารถในการจ่าย การจัดการของชุมชน และการยอมรับร่วมกันในท้องถิ่น
			3) การพัฒนาชุมชนด้านเศรษฐกิจและสังคม มีแผนงานในการพัฒนาความมั่นคงของชุมชนทางด้านสังคม อาชีพ การอยู่ร่วมกัน การจัดการด้านการเงิน การจัดระบบสวัสดิการดูแลสมาชิกและผู้ด้อยโอกาสในชุมชน และการพัฒนาอื่น ๆควบคู่กับการพัฒนาทางกายภาพ
			


กิจกรรม
ปีงบประมาณ พ.ศ./เป้าหมาย (ครัวเรือน)
รวม(ครัวเรือน)


2566
2567
2568
2569
2570


1) สร้างความมั่นคงในที่ดิน
						2) พัฒนาความมั่นคงด้านที่อยู่อาศัย
						3) พัฒนาชุมชนด้านเศรษฐกิจและสังคม
939
3,480
5,977
3,809
12,879
27,084






การอุดหนุน
1) สนับสนุนการพัฒนาโครงสร้างพื้นฐาน สาธารณูปโภค อุดหนุนที่อยู่อาศัยเฉลี่ยครัวเรือนละ 80,000 บาท เพื่อใช้ดำเนินการด้านสาธารณูปโภค สาธารณูปการที่จำเป็นของชุมชน
			2) สนับสนุนผู้ได้รับผลกระทบเฉลี่ยครัวเรือนละ 80,000 บาท เพื่อแบ่งเบาภาระค่าใช้จ่ายในการจัดการที่อยู่อาศัยชั่วคราวหรือเช่าบ้านหอพักระหว่างการรอปลูกสร้างบ้านถาวร การรื้อถอนวัสดุที่อยู่อาศัยเดิม การขนย้ายสิ่งของอุปกรณ์ระหว่างรอที่อยู่อาศัยมายังที่อยู่อาศัยชั่วคราว ค่าขนส่งวัสดุ และการย้ายเข้าในที่อยู่อาศัยที่พัฒนาใหม่
			3) งบประมาณเพื่อสนับสนุนสินเชื่อเพื่อที่อยู่อาศัยสำหรับสร้างที่อยู่อาศัยใหม่ ซื้อที่ดินใหม่พร้อมสร้างที่อยู่อาศัยใหม่เฉลี่ยไม่เกินครัวเรือนละ 250,000 บาท โดยใช้งบประมาณจากกองทุนหมุนเวียนของ พอช. และเสนอขอรับงบประมาณร้อยละ 50 ของเป้าหมายการดำเนินงาน (เนื่องจากกองทุนหมุนเวียนของ พอช. ให้สินเชื่อกับโครงการอื่นด้วยจึงอาจไม่เพียงพอ หากให้สินเชื่อสำหรับโครงการแก้ไขปัญหาที่อยู่อาศัยฯ ทั้งหมด)


ประโยชน์ที่ได้รับ เช่น
1) ชุมชนผู้มีรายได้น้อยที่ได้รับผลกระทบจากการพัฒนาระบบรางมีความมั่นคงในชีวิตและที่อยู่อาศัย มีคุณภาพชีวิตที่ดีขึ้น สามารถแก้ปัญหาชุมชนแออัดและชุมชนบุกรุก และสร้างสภาพแวดล้อมที่น่าอยู่ของเมืองและชุมชน
			2) ลดผลกระทบและความขัดแย้งที่เกิดขึ้นจากโครงการพัฒนาขนาดใหญ่ของภาครัฐ ก่อให้เกิดการมีส่วนร่วมของชุมชน และบูรณาการงานของหน่วยงานในการช่วยเหลือและดูแลกลุ่มผู้มีรายได้น้อย กลุ่มคนเปราะบางในชุมชน รวมถึงเป็นการสร้างความเท่าเทียมและลดความเหลื่อมล้ำในสังคม
			3) ผู้มีรายได้น้อยสามารถเข้าถึงสวัสดิการขั้นพื้นฐานด้านที่อยู่อาศัย เกิดการปรับเปลี่ยนสถานะจากผู้บุกรุกที่ดินของรัฐเป็นสถานะผู้อยู่อาศัยในชุมชนอย่างถูกต้องตามกฎหมาย สามารถเข้าถึงสิทธิและโครงสร้างสาธารณูปโภคพื้นฐาน รวมถึงสิทธิสวัสดิการและบริการต่าง ๆ ที่เป็นประโยชน์ต่อคนในชุมชน เช่น การรักษาพยาบาล และการศึกษา
			4) เกิดการขยายกิจกรรมพัฒนาชุมชนด้านต่าง ๆ ที่นอกเหนือจากการแก้ไขปัญหาที่อยู่อาศัย โดยเกิดการพัฒนาคุณภาพชีวิตและอาชีพในชุมชน อันเป็นการสร้างความมั่นคงในที่อยู่อาศัยและแก้ไขปัญหาความยากจนในชุมชน เช่น มีระบบการออมทรัพย์และจัดการเงินของชุมชน มีระบบสวัสดิการในการดูแลสมาชิกและผู้ด้อยโอกาสทำให้ชุมชนสามารถพึ่งพาตนเองได้
			5) กระตุ้นเศรษฐกิจโดยรวมของประเทศทั้งทางตรงและทางอ้อม เกิดการลงทุนและขยายการผลิตทั้งภาคการก่อสร้างและภาคอุตสาหกรรม รวมทั้งเพิ่มการจ้างงานในภาคการก่สร้าง
			6) สร้างสินทรัพย์เป็นทุนให้กับครัวเรือนผู้ได้รับผลกระทบในลักษณะที่ดินสิ่งปลูกสร้างโดยพัฒนาสินทรัพย์ให้มีมูลค่าเพิ่มมากขึ้น ซึ่งชุมชนและครัวเรือนสามารถนำไปแปลงเป็นทุนในการประกอบอาชีพได้ต่อไป (เช่น เปิดร้านค้า ขายสินค้าออนไลน์)



 
 
29. เรื่อง การเปิดโครงข่ายขยายอินเทอร์เน็ตความเร็วสูงเพื่อการพัฒนาคุณภาพชีวิต (โครงการงบ Big Rock) ตามหลักการโครงข่ายแบบเปิด (Open Access Network)
                   คณะรัฐมนตรีมีมติเห็นชอบและรับทราบตามที่กระทรวงดิจิทัลเพื่อเศรษฐกิจและสังคม (ดศ.) เสนอดังนี้
                   1. เห็นชอบให้ ดศ. เปิดโครงข่ายอินเทอร์เน็ตความเร็วสูงเพื่อการพัฒนาคุณภาพชีวิต (โครงการงบ Big Rock) ตามหลักการโครงข่ายแบบเปิด (Open Access Network) โดยใช้แนวทางที่ได้รับความเห็นชอบจากคณะกรรมการดิจิทัลเพื่อเศรษฐกิจและสังคมแห่งชาติ (คณะกรรมการดิจิทัลฯ) ในการประชุมครั้งที่ 3/2561 เมื่อวันที่ 12 กรกฎาคม 2561 เพื่อให้มีการเชื่อมโยงเครือข่ายไปให้บริการปลายทาง (Last Mile Access) ยังทุกภาคส่วนซึ่งเป็นการใช้โครงข่ายดังกล่าวให้เกิดประโยชน์และมีประสิทธิภาพสูงสุดลดความซ้ำซ้อนในการลงทุนโครงสร้างพื้นฐานโทรคมนาคม
                   2. รับทราบการโอนทรัพย์สินภายใต้โครงการเน็ตประชารัฐ และโครงการขยายอินเทอร์เน็ตความเร็วสูงเพื่อพัฒนาคุณภาพชีวิต (โครงการงบ Big Rock) ให้กับสำนักงานคณะกรรมการดิจิทัลเพื่อเศรษฐกิจและสังคมแห่งชาติ (สดช.) ตามมติคณะกรรมการดิจิทัลฯ ในคราวการประชุมครั้งที่ 2/2565 เมื่อวันที่ 9 ธันวาคม 2565
                   สาระสำคัญ
                   ปี 2561 รัฐบาลได้ดำเนินโครงการขยายอินเทอร์เน็ตความเร็วสูงเพื่อพัฒนาคุณภาพชีวิต (โครงการงบ Big Rock) (โครงการฯ) เพื่อขยายโครงข่ายอินเทอร์เน็ตความเร็วสูงและปรับปรุงโครงข่ายที่เป็นเทคโนโลยีแบบเก่าให้มีประสิทธิภาพมากยิ่งขึ้นไปยังโรงเรียน โรงพยาบาลของรัฐ และสุขศาลาพระราชทานที่ยังไม่มีโครงข่ายอินเทอร์เน็ตความเร็วสูงเข้าถึง (ต่อยอดขยายโครงการเน็ตประชารัฐ โดยมอบหมายให้บริษัท ทีโอที จำกัด (มหาชน) เป็นผู้ดำเนินการ ปัจจุบัน ดศ. โดย บริษัท ทีโอที จำกัด (มหาชน) [ต่อมา คือ บริษัท โทรคมนาคมแห่งชาติจำกัด (มหาชน)] ได้ดำเนินโครงการฯ แล้วเสร็จเมื่อวันที่ 31 มีนาคม 2563 สามารถขยายโครงข่ายอินเทอร์เน็ตความเร็วสูงไปยังโรงเรียน โรงพยาบาล และสุขศาลาพระราชทานในพื้นที่เป้าหมาย รวมทั้งสิ้นจำนวน 1,671 แห่ง
                   ทั้งนี้ โครงการฯ ได้ติดตั้งอุปกรณ์ปลายทางสำหรับเชื่อมต่อ (Splitter Distribution Point : SDP) จำนวน 5,122 ตัว คิดเป็นจุดเชื่อมต่อจำนวน 40,976 พอร์ต (1 พอร์ต สามารถให้บริการได้ 1 ครัวเรือน) โดยภายหลังการจัดสรรหน่วยงานเป้าหมายข้างต้นแล้ว จำนวน 3,342 พอร์ต และได้สำรองจุดเชื่อมต่อบางส่วนเพื่อสาธารณะประโยชน์ จำนวน 8,573 พอร์ต พบว่า โครงการฯ ยังมีจุดเชื่อมต่อเพื่อใช้ประโยชน์ได้อีก จำนวน 29,061 พอร์ต ดังนั้น โดยที่โครงการฯ เป็นโครงการส่วนต่อขยายของโครงการเน็ตประชารัฐ ซึ่งได้ออกแบบและติดตั้งโครงข่ายเคเบิลใยแก้วนำแสงที่มีลักษณะทางกายภาพเป็นโครงข่ายแบบเปิด (Open Access Network) ที่สามารถรองรับการเชื่อมต่อของผู้ให้บริการอื่นได้โดยสะดวกและใช้จุดต้นทางของการติดตั้งโครงข่ายเคเบิลใยแก้วนำแสงที่พิจารณาจาก Node ที่เป็นทรัพย์สินของหน่วยงานภาครัฐ ในครั้งนี้ ดศ. จึงเสนอขอให้เปิดโครงข่ายของโครงการฯ ภายใต้หลักเกณฑ์การให้บริการโครงข่ายเน็ตประชารัฐแบบเปิด (Open Access Network) ที่ได้ดำเนินการไปแล้วตั้งแต่ปี 25621 เพื่อให้ประชาชนได้รับประโยชน์จากการเข้าถึงการใช้บริการทางอินเทอร์เน็ตในบ้านเรือน (Last mile) และตอบสนองความต้องการใช้งานของประชาชนในพื้นห่างไกล




รายการ
จำนวนพอร์ตทั้งหมด


(1) ให้โรงเรียนและโรงพยาบาลเป้าหมาย
3,342 พอร์ต


(2) สำรองเพื่อสาธารณะประโยชน์
8,573 พอร์ต


(3) เปิดให้เชื่อมต่อไปยังครัวเรือนปลายทาง (Last mile) [สำหรับเปิดให้เป็นโครงข่ายแบบเปิด (Open Access Network)]
29,061 พอร์ต


รวม
40,976 พอร์ต



                   คณะกรรมการดิจิทัลฯ ในคราวประชุมครั้งที่ 2/2564 เมื่อวันที่ 14 กรกฎาคม 2564 มีมติเห็นชอบการเปิดโครงข่าย Open Access Network ภายใต้โครงการฯ และในคราวประชุมครั้งที่ 2/2565 เมื่อวันที่ 9 ธันวาคม 2565 มีมติเห็นชอบในหลักการการโอนทรัพย์สินภายใต้โครงการเน็ตประชารัฐและโครงการฯ ให้กับ สดช. โดยได้มีการบันทึกข้อมูลบัญชีการโอนทรัพย์สินในระบบ New GFMIS Thai เรียบร้อยแล้ว2
 
______________
1 คณะรัฐมนตรีมีมติ (25 มิถุนายน 2562) เห็นชอบให้เปิดโครงข่ายเน็ตประชารัฐตามหลักการโครงข่ายแบบเปิด (Open Access Network) เพื่อให้ผู้ประกอบกิจการโทรคมนาคมสามารถเข้าเชื่อมต่อโครงข่ายเน็ตประชารัฐ ตามหลักเกณฑ์การให้บริการโครงข่ายเน็ตประชารัฐแบบเปิด ซึ่งจะช่วยลดความซ้ำซ้อนในการลงทุนวางโครงข่ายและลดต้นทุนการคิดอัตราค่าบริการ ทำให้ประชาชนโดยเฉพาะในพื้นที่ห่างไกลมีโอกาสเข้าถึงบริการอินเทอร์เน็ตความเร็วสูงในราคาที่เหมาะสมและเป็นธรรม ซึ่งปัจจับนได้ดำเนินการแล้วเสร็จ
2 หนังสือกรมบัญชีกลาง ที่ กค 0410.4/2882 ลงวันที่ 26 มกราคม 2566
 
30. เรื่อง มาตรการบริหารจัดการกำลังคนภาครัฐ (พ.ศ. 2566-2570)
                   คณะรัฐมนตรีมีมติเห็นชอบตามที่คณะกรรมการกำหนดเป้าหมายและนโยบายกำลังคนภาครัฐ (คปร.) เสนอดังนี้
                   1. เห็นชอบข้อเสนอมาตรการบริหารจัดการกำลังคนภาครัฐ (พ.ศ. 2566-2570) และรับทราบผลการดำเนินการตามมาตรการบริหารจัดการกำลังคนภาครัฐ (พ.ศ. 2562-2565) พร้อมปัญหาอุปสรรคและข้อเสนอแนะ (เมื่อสิ้นสุดมาตรการ) ตามมติ คปร. ในการประชุมครั้งที่ 1/2566 เมื่อวันที่ 9 กุมภาพันธ์ 2566
                   2. ให้องค์กรกลางบริหารทรัพยากรบุคคล ส่วนราชการในกำกับของฝ่ายบริหารและหน่วยงานภาครัฐ1 นำหลักการและแนวทางของมาตรการบริหารจัดการกำลังคนภาครัฐฯ ไปปรับใช้เพื่อให้การกำกับดูแล การควบคุมขนาดกำลังคนและภาระค่าใช้จ่ายด้านบุคลากรภาครัฐเป็นไปอย่างมีประสิทธิภาพและนำไปสู่การปฏิบัติอย่างเป็นรูปธรรม
                   3. ให้ฝ่ายเลขานุการร่วม คปร.2 และสำนักงาน ก.พ.ร. ร่วมกันกำหนดรูปแบบและแนวทางในการเชื่อมโยงและบูรณาการการจัดทำฐานข้อมูลด้านกำลังคนภาครัฐและงบประมาณค่าใช้จ่ายด้านบุคลากร เพื่อให้ส่วนราชการในกำกับของฝ่ายบริหารและหน่วยงานของรัฐเชื่อมโยงข้อมูลกำลังคนภาครัฐทุกประเภท และรายงานข้อมูลดังกล่าวให้ คปร. ทราบ เพื่อนำไปใช้ประโยชน์ในการวิเคราะห์ ทบทวน หรือจัดทำข้อเสนอแนะเชิงนโยบายที่สอดคล้องกับสถานการณ์ด้านกำลังคนและงบประมาณต่อไป
                   สาระสำคัญ
                   1. คณะรัฐมนตรีมีมติ (19 มีนาคม 2562) เห็นชอบมาตรการบริหารจัดการกำลังคนภาครัฐ       (พ.ศ. 2562-2565) ตามมติ คปร. (15 กุมภาพันธ์ 2562) ประกอบด้วย 2 มาตรการหลัก ได้แก่ (1) มาตรการพัฒนาระบบบริหารจัดการกำลังคนภาครัฐเชิงกลยุทธ์และ (2) มาตรการบริหารอัตรากำลังปกติ ทั้งนี้ ได้มีการกำหนดแนวทางการนำมาตรการบริหารจัดการกำลังภาครัฐไปสู่การปฏิบัติ ซึ่งรวมถึงให้ คปร. รายงานผลการดำเนินการตามมาตรการดังกล่าว ตลอดจนปัญหาอุปสรรคและข้อเสนอแนะเสนอต่อคณะรัฐมนตรีเพื่อทราบเมื่อสิ้นสุดระยะเวลาการดำเนินการตามมาตรการฯ
                   2. คณะรัฐมนตรีมีมติ (28 มิถุนายน 2565) รับทราบรายงานสรุปภาพรวมการบริหารกำลังคนของส่วนราชการในฝ่ายพลเรือนและแนวโน้มค่าใช้จ่ายด้านบุคลากรภาครัฐ และเห็นชอบข้อเสนอแนะเพื่อให้การบริหารอัตรากำลังของภาคราชการเกิดประสิทธิภาพและประสิทธิผล ตามที่สำนักงาน ก.พ. ในฐานะฝ่ายเลขานุการร่วม คปร. เสนอ ซึ่งรวมถึงให้องค์กรกลางบริหารงานบุคคลของส่วนราชการและหน่วยงานของรัฐทุกภาคส่วนนำแนวทางการบริหารอัตรากำลังของ คปร. ไปปรับใช้อย่างจริงจังเพื่อให้การกำกับดูแลการควบคุมขนาดกำลังคนและภาระค่าใช้จ่ายด้านบุคคลของรัฐบาลเป็นไปอย่างมีประสิทธิภาพ ทั้งนี้ สำนักงาน ก.พ. จะนำไปใช้เป็นกรอบแนวทางในการจัดทำมาตรการบริหารจัดการกำลังคนภาครัฐในระยะต่อไป
                   3. ที่ผ่านมาสำนักงาน ก.พ. ในฐานะฝ่ายเลขานุการร่วม คปร. ได้จัดประชุมหารือระหว่างผู้แทนหน่วยงานกลางและส่วนราชการที่เกี่ยวข้องเพื่อระดมความคิดเห็นในการจัดทำมาตรการบริหารจัดการกำลังคนภาครัฐในระยะต่อไปซึ่งมีการวิเคราะห์ครอบคลุมข้อมูลในเรื่องต่าง ๆ รวมถึงการใช้ประโยชน์จากกำลังคนของส่วนราชการ พบว่า ส่วนราชการหลายแห่งอาจยังไม่ตระหนักถึงภาระค่าใช้จ่ายด้านบุคลากรของประเทศที่เพิ่มสูงขึ้น และสัดส่วนคำของบประมาณด้านเทคโนโลยีสารสนเทศของส่วนราชการเพิ่มขึ้น แต่มิได้ถูกนำไปใช้เพื่อทดแทนกำลังคนที่มีอยู่ให้เกิดประสิทธิภาพ อีกทั้งส่วนราชการหลายแห่งมีคำขอรับการจัดสรรอัตรากำลังเพิ่มใหม่เพิ่มขึ้นจำนวนมาก และไม่ดำเนินการตามแนวทางของมาตรการบริหารจัดการกำลังคนภาครัฐอย่างเคร่งครัดเท่าที่ควร ดังนั้น  จึงจำเป็นต้องดำเนินการอย่างจริงจังและเร่งด่วนในการตรึงอัตรากำลังคนภาครัฐทุกประเภทไว้ระยะหนึ่ง เพื่อควบคุมกำลังคนและลดภาระค่าใช้จ่ายด้านบุคลากรของประเทศควบคู่ไปกับการปรับขนาดกำลังคนภาครัฐให้มีความเหมาะสม ซึ่ง คปร. ในการประชุมครั้งที่ 1/2566 มีมติเห็นชอบในหลักการของข้อเสนอมาตรการบริหารจัดการกำลังคนภาครัฐ (พ.ศ. 2566-2570) และรับทราบผลการดำเนินการตามมาตรการบริหารจัดการกำลังคนภาครัฐ      (พ.ศ. 2562-2565) พร้อมปัญหาอุปสรรคและข้อเสนอแนะ และให้เสนอประธาน คปร. และเสนอคณะรัฐมนตรี ตามลำดับ โดยมีสาระสำคัญสรุปได้ ดังนี้
                             3.1 ผลการดำเนินการตามมาตรการบริหารจัดการกำลังคนภาครัฐ (พ.ศ. 2562-2565) พร้อมปัญหาอุปสรรคและข้อเสนอแนะ (เมื่อสิ้นสุดมาตรการ) สรุปได้ ดังนี้
                                      3.1.1 ผลการจัดสรรอัตราว่างจากผลการเกษียณอายุของข้าราชการและลูกจ้างประจำ (ข้อมูล ณ วันที่ 20 มกราคม 2566) สรุปได้ ดังนี้



ข้าราชการพลเรือนสามัญ


มีอัตราว่างจากผลการเกษียณอายุของข้าราชการพลเรือนสามัญ รวม 26,781 อัตรา (1) จัดสรรคืนให้ส่วนราชการเดิมทันที จำนวน 19,121 อัตรา คิดเป็นร้อยละ 71.40 (2) ทดแทนด้วยการจ้างงานรูปแบบอื่น จำนวน 2,439 อัตรา คิดเป็นร้อยละ 9.10 และ (3) จัดสรรคืนให้ส่วนราชการเดิมหรือเกลี่ยให้ส่วนราชการอื่นในสังกัดกระทรวง จำนวน 5,221 อัตรา คิดเป็นร้อยละ 19.50


ข้าราชการครูและบุคลากรทางการศึกษา


มีอัตราว่างจากผลการเกษียณอายุของข้าราชการครูและบุคลากรทางการศึกษา รวม 69,134 อัตรา (1) จัดสรรคืนให้ส่วนราชการ จำนวน 69,019 อัตรา คิดเป็นร้อยละ 99.83 และ (2) ทดแทนด้วยการจ้างงานรูปแบบอื่น จำนวน 115 อัตรา คิดเป็นร้อยละ 9.60 จากจำนวนผลการเกษียณอายุของตำแหน่งบุคลากรทางการศึกษาอื่นตามมาตรา 38 ค. (2) ในหน่วยงานการศึกษา สังกัด ศธ. จำนวน 1,183 อัตรา


ข้าราชการตำรวจ


มีอัตราว่างจากผลการเกษียณอายุของข้าราชการตำรวจ รวม 17,696 อัตรา โดยเป็นชั้นสัญญาบัตร จำนวน 3,854 อัตรา คิดเป็นร้อยละ 21.78 และชั้นประทวน จำนวน 13,842 อัตรา คิดเป็นร้อยละ 78.22 โดยจัดสรรอัตราคืนให้ส่วนราชการทั้งหมด


ลูกจ้างประจำ


มีอัตราว่างจากผลการเกษียณอายุหรือว่างโดยเหตุอื่นในระหว่างปีของลูกจ้างประจำ รวม 22,794 อัตรา ซึ่งเป็นอัตราที่ต้องยุบเลิกทั้งหมด



                                      3.1.2 ผลการจัดสรรอัตราข้าราชการตั้งใหม่และการบริหารอัตราข้าราชการตั้งใหม่ โดยในระหว่างปีงบประมาณ พ.ศ. 2562-2565 คปร. ได้พิจารณาอนุมัติอัตราข้าราชการตั้งใหม่ให้กับส่วนราชการ จำนวน 27 ส่วนราชการ รวม 60,921 อัตรา (ข้อมูล ณ วันที่ 20 มกราคม 2566) ทั้งนี้ มีปัญหาและอุปสรรคโดยส่วนราชการไม่สามารถดำเนินการสรรหา บรรจุและแต่งตั้งอัตราข้าราชการตั้งใหม่ที่ได้รับจัดสรรให้แล้วเสร็จโดยเร็วหรือภายในระยะเวลา 1 ปี ตามแผนการสรรหาภายในกรอบระยะเวลาและเงื่อนไขที่นำเสนอต่อ คปร. โดยมีสาเหตุอันเนื่องจากสถานการณ์การแพร่ระบาดของโรคติดเชื้อไวรัสโคโรนา 2019
                             3.2  มาตรการบริหารจัดการกำลังคนภาครัฐ (พ.ศ. 2566-2570) (มาตรการที่เสนอในครั้งนี้) มีหลักการมุ่งเน้นการบริหารกำลังคนให้สมดุลกับบทบาทภารกิจของภาครัฐ ควบคุมการเพิ่มอัตรากำลังภาครัฐให้มีขนาดที่เหมาะสม พัฒนาบุคลากรภาครัฐทุกประเภทให้มีความรู้ความสามารถสูง มีทักษะการคิดวิเคราะห์ และปรับตัวให้ทันต่อการเปลี่ยนแปลง โดยกำหนดให้นำมาตรการดังกล่าวมาใช่ในการบริหารกำลังคนภาครัฐที่ครอบคลุมส่วนราชการและหน่วยงานในกำกับของฝ่ายบริหารที่ได้รับการจัดสรรงบประมาณรายจ่ายประจำปี ประเภทงบบุคลากร ได้แก่ 1) ข้าราชการ (ไม่รวมข้าราชการทหาร) 2) พนักงานราชการ 3) ลูกจ้างประจำ และ 4) ลูกจ้างชั่วคราว มีผลบังคับใช้ 5 ปี (พ.ศ. 2566-2570) หรือจนกว่าจะมีมาตรการฉบับใหม่มาใช้บังคับแทน อย่างไรก็ดี มาตรการที่เสนอในครั้งนี้ (ฉบับใหม่) มีสาระสำคัญแตกต่างไปจากมาตรการฉบับเดิมที่คณะรัฐมนตรีมีมติ (19 มีนาคม 2562) เห็นชอบไว้ สรุปได้ ดังนี้



มาตรการบริหารจัดการกำลังคนภาครัฐ 
(พ.ศ. 2562-2565) (มาตรการฉบับเดิม)
มาตรการบริหารจัดการกำลังคนภาครัฐ (พ.ศ. 2566-2570) 
(มาตรการที่เสนอในครั้งนี้)




ระยะเวลาการดำเนินการ




4 ปี หรือจนกว่าจะออกมาตรการฉบับใหม่มาใช้บังคับแทน
ปรับเป็น 5 ปี หรือจนกว่าจะออกมาตรการฉบับใหม่มาใช้บังคับ เพื่อให้การบริหารกำลังคนภาครัฐสอดคล้องกับแผนพัฒนาเศรษฐกิจและสังคมแห่งชาติ ฉบับที่ 13 (พ.ศ. 2566-2570)




องค์ประกอบของมาตรการ




ประกอบด้วย 2 มาตรการ ได้แก่ (1) มาตรการพัฒนาระบบบริหารจัดการกำลังคนภาครัฐเชิงกลยุทธ์ และ (2) มาตรการบริหารอัตรากำลังปกติ โดยมุ่งเน้นให้ส่วนราชการมีกำลังคนทั้งประเภทและจำนวนให้เหมาะสมสอดคล้องกับการขับเคลื่อนบทบาทภารกิจและโครงสร้างของส่วนราชการ สามารถบริหารกำลังคนได้อย่างมีประสิทธิภาพและเกิดความคุ้มค่า
ประกอบด้วย 2 มาตรการ ลักษณะเดียวกับมาตรการฉบับเดิม แต่จะมุ่งเน้นการควบคุมขนาดกำลังคนและงบประมาณค่าใช้จ่ายด้านบุคลากรภาครัฐที่มีแนวโน้มเพิ่มสูงขึ้น



 




มาตรการฉบับเดิม
มาตรการที่เสนอในครั้งนี้




หลักเกณฑ์ วิธีการและเงื่อนไขที่ คปร. กำหนดตามมาตรการบริหารอัตรากำลังปกติ




1. กรณีการจัดสรรอัตราว่างจากผลการเกษียณอายุ


ข้าราชการพลเรือนสามัญ


ให้ อ.ก.พ. กระทรวง หรือ อ.ก.พ. กรม ปฏิบัติหน้าที่ อ.ก.พ. กระทรวงพิจารณาจัดสรรอัตราว่างจากผลการเกษียณอายุของข้าราชการ ดังนี้
			1) ตำแหน่งประเภทบริหารและประเภทอำนวยการ ให้จัดสรรอัตราข้าราชการที่ว่างจากผลการเกษียณอายุคืนส่วนราชการเดิมทั้งหมด (ร้อยละ 100)
			2) ตำแหน่งประเภทวิชาการและตำแหน่งประเภททั่วไปให้จัดสรรตามขนาดของส่วนราชการ ดังนี้
			


จัดสรรอัตราว่างจากผลการเกษียณอายุของข้าราชการ


ขนาดส่วนราชการ
คืนทันที
ทดแทนด้วยการจ้างงานรูปแบบอื่น
อ.ก.พ. กระทรวงจัดสรร


1. ส่วนราชการขนาดเล็ก


- มีข้าราชการไม่เกิน 300 อัตรา
ร้อยละ 100
-
-


- มีข้าราชการ 301-1,000 อัตรา
ร้อยละ 95
ร้อยละ 5
-


2. ส่วนราชการขนาดกลาง ที่มีข้าราชการ 1,001-5,000 อัตรา
ร้อยละ 70
ร้อยละ 10
ร้อยละ 20


3. ส่วนราชการขนาดใหญ่ที่มีข้าราชการ 5,001 อัตราขึ้นไป
ร้อยละ 60
ร้อยละ 15
ร้อยละ 25



			ทั้งนี้ ส่วนราชการสามารถแจ้งอัตราว่างจากผลการเกษียณอายุในปีงบประมาณนั้น ๆ หรือนำอัตราว่างอื่นที่เห็นสมควรยุบเลิกแทนอัตราเกษียณอายุได้ตามความจำเป็น แต่จะต้องไม่นำตำแหน่งที่ คปร. หรือ อ.ก.พ. กระทรวงกำหนดเงื่อนไขการใช้ตำแหน่งไว้เป็นการเฉพาะมายุบเลิก
- ปรับแนวทางการจัดสรรอัตราว่างจากผลการเกษียณอายุ โดยแบ่งออกเป็น 2 ช่วง ได้แก่
			(1) ช่วงปีงบประมาณ พ.ศ. 2566-2567 ให้ตรึงอัตรากำลัง ไม่เพิ่มกรอบอัตรากำลังตั้งใหม่ในภาพรวมโดยชะลอการทดแทนอัตราว่างจากผลการเกษียณอายุด้วยกรอบอัตรากำลังพนักงานราชการในช่วงเวลาดังกล่าว เพื่อให้ส่วนราชการมีระยะเวลาในการทบทวนบทบาทภารกิจและ จัดอัตรากำลังแต่ละประเภทให้เหมาะสมกับภารกิจและลักษณะงาน
			(2) ช่วงปีงบประมาณ พ.ศ. 2568 - 2570
			จัดสรรอัตราว่างจากผลการเกษียณอายุของข้าราชการตามขนาดของส่วนราชการซึ่งเป็นไปตามมาตรการฉบับเดิม
			- เพิ่มเงื่อนไขการบริหารอัตรากำลังข้างต้น โดยไม่ควรมีตำแหน่งข้าราชการว่างเกินร้อยละ 5
			ของกรอบอัตราข้าราชการทั้งหมดและไม่ควรมีตำแหน่งว่างติดต่อกันเกิน 1 ปี ซึ่งสำนักงาน ก.พ. ในฐานะฝ่ายเลขานุการ คปร. จะติดตามและรายงานต่อ คปร. พิจารณานำตำแหน่งว่าง
			มาจัดสรรให้เกิดประโยชน์แก่ส่วนร่าชการที่มีความจำเป็นต่อไป


ข้าราชการครูและบุคลากรทางการศึกษา


ให้คณะกรรมการข้าราชการครูและบุคลากรทางการศึกษา (ก.ค.ศ.) พิจารณาจัดสรรอัตราว่างจากผลการเกษียณอายุของข้าราชการ ดังนี้
			1) ตำแหน่งที่เห็นควรจัดสรรคืนทั้งหมด เช่น (1) ตำแหน่งผู้บริหารการศึกษา และ (2) ตำแหน่งผู้บริหารสถานศึกษาที่มีจำนวนนักเรียนตั้งแต่ 120 คนขึ้นไป ซึ่งไม่อยู่ในแผนการถ่ายโอนให้แก่ อปท. หรือไม่อยู่ในแผนการควบรวมสถานศึกษา
			2) ตำแหน่งที่ ก.ค.ศ. พิจารณาจัดสรรตามเงื่อนไขเฉพาะกรณี เช่น (1) ตำแหน่งสำหรับบรรจุนักเรียนทุนรัฐบาล (2) ตำแหน่งซึ่งมีหน้าที่เป็นผู้สอนในโรงเรียนระดับประถมศึกษา โรงเรียนขยายโอกาส และโรงเรียนระดับมัธยมศึกษา ที่มีจำนวนนักเรียนตั้งแต่ 120 คนขึ้นไป และไม่อยู่ในแผนการถ่ายโอนให้แก่ อปท. (3) ตำแหน่งในวิทยาลัยสังกัดสถาบันบัณฑิตพัฒนศิลป์ (4) ตำแหน่งในสถาบันวิทยาลัยชุมชน (5) ตำแหน่งในสังกัดสถาบันพลศึกษา และ (6) ตำแหน่งบุคลากรทางการศึกษาอื่น ตามมาตรา 38 ค. (2)3 ในหน่วยงานการศึกษาสังกัดกระทรวงศึกษาธิการ (ศธ.) ทั้งนี้ สำหรับตำแหน่งในวิทยาลัยสังกัดสถาบันบัณฑิตพัฒนศิลป์ ตำแหน่งในสถาบันวิทยาลัยชุมชน และตำแหน่งในสังกัดสถาบันพลศึกษา ให้ดำเนินการเป็นไปตามข้อกฏหมายที่เกี่ยวข้อง ซึ่ง ก.ค.ศ. มิได้มีอำนาจในการพิจารณา
- ขยายเงื่อนไขเฉพาะกรณีให้ครอบคลุมตำแหน่งซึ่งมีหน้าที่เป็นผู้สอนในกลุ่มสถานศึกษา4 ที่มีการจัดการเรียนการสอนแบบรวมสถานศึกษา โดยปรับเป็นตำแหน่งซึ่งมีหน้าที่เป็นผู้สอนในโรงเรียนระดับประถมศึกษาโรงเรียนขยายโอกาส และโรงเรียนระดับมัธยมศึกษา หรือกลุ่มสถานศึกษาที่มีการจัดการเรียนการสอนแบบรวมสถานศึกษา ที่มีจำนวนนักเรียนตั้งแต่ 120 คนขึ้นไป ในพื้นที่ปกติและไม่อยู่ในแผนการถ่ายโอนให้แก่ อปท.
			- เพิ่มมาตรการในการจัดสรรตามเงื่อนไขเฉพาะกรณี โดยให้ ก.ค.ศ. พิจารณานำตำแหน่งที่มีอัตรากำลังครูผู้สอนเกินเกณฑ์อัตรากำลังของ ก.ค.ศ. มากำหนดเป็นตำแหน่งผู้บริหารสถานศึกษาให้กับโรงเรียนที่มีนักเรียน 61-119 คน ที่จำเป็นต้องมีผู้บริหารสถานศึกษาในระหว่างดำเนินการตามแผนควบรวมโรงเรียนขนาดเล็ก
			- ปรับวิธีการจัดสรรตามเงื่อนไขเฉพาะกรณีสำหรับตำแหน่งบุคลากรทางการศึกษาอื่น ตามมาตรา 38 ค. (2) เฉพาะตำแหน่งที่ ก.ค.ศ. กำหนดเป็นตำแหน่งประเภทวิชาการและตำแหน่งประเภททั่วไป โดยกำหนดแนวทางการจัดสรรเช่นเดียวกับข้าราชการพลเรือนสามัญ


ข้าราชการตำรวจ


ให้คณะกรรมการข้าราชการตำรวจ (ก.ตร.) พิจารณาจัดสรรอัตราว่างจากผลการเกษียณอายุของข้าราชการ ดังนี้
			1) ตำแหน่งในภารกิจด้านการถวายความปลอดภัย
			2) ตำแหน่งในภารกิจด้านการรักษาความมั่นคงและความสงบเรียบร้อยในพื้นที่จังหวัดชายแดนภาคใต้
			3) ตำแหน่งในภารกิจด้านการป้องกันและปราบปรามอาชญากรรม
			4) ตำแหน่งในภารกิจด้านการปราบปรามยาเสพติด
			5) ตำแหน่งในภารกิจที่มีเหตุผลความจำเป็นพิเศษ
			นอกจากนี้ ให้สำนักงานตำรวจแห่งชาติ (ตช.) นำแนวทางการพิจารณาทดแทนอัตราว่างจากผลการเกษียณอายุด้วยการจ้างงานรูปแบบอื่นให้สอดคล้องกับบทบาทภารกิจตลอดจนสนับสนุนให้ใช้อัตรากำลังข้าราชการตำรวจประเภทไม่มียศในภารกิจสนับสนุนการจัดการภายในสำนักงาน ควบคู่กับการใช้อัตรากำลังประเภทอื่น หรือภารกิจอื่นที่มิได้เกี่ยวข้องกับลักษณะงานตามภารกิจหลักของ ตช.
การจัดสรรอัตราว่างเป็นไปตามเงื่อนไขที่กำหนดไว้มาตรการฉบับเดิมแต่ปรับเพิ่ม โดยให้ ตช. ตรึงอัตรกำลัง โดยบริหารอัตรากำลังที่มีอยู่อย่างมีประสิทธิภาพ คุ้มค่าและเกิดประโยชน์สูงสุด โดยไม่เพิ่มกรอบอัตรากำลังตั้งใหม่ในภาพรวม


2. กรณีการบริหารอัตรากำลังลูกจ้าง


1) ให้ยุบเลิกอัตราลูกจ้างประจำที่ว่างจากผลการเกษียณอายุและว่างโดยเหตุอื่นในระหว่างปีของทุกส่วนราชการ เว้นแต่มีเหตุผลความจำเป็น ให้เสนอ คปร. พิจารณาเป็นกรณี ๆ ไป
			2) ไม่ให้มีการจ้างลูกจ้างชั่วคราวจากงบประมาณประเภทงบบุคลากร ยกเว้นการจ้างลูกจ้างชั่วคราว 4 ประเภท เช่น (1) ลูกจ้างชาวต่างประเทศที่มีสัญญาจ้าง และ (2) ลูกจ้างชั่วคราวของส่วนราชการที่มีสำนักงานในต่างประเทศ กรณีที่จำเป็นต้องจ้างลูกจ้างชั่วคราวดังกล่าว ให้จัดทำคำขออนุมัติเสนอสำนักงาน ก.พ. พิจารณาเป็นรายกรณี
			3) การทบทวนความจำเป็นของการใช้อัตราลูกจ้างชั่วคราวข้างต้น ให้ส่วนราชการหรือหน่วยงานที่เคยได้รับการจัดสรรอัตราลูกจ้างชั่วคราวพิจารณาทบทวนและจัดทำข้อมูลการจ้างลูกจ้างชั่วคราวดังกล่าว พร้อมทั้งรายงานผลให้สำนักงาน ก.พ. ทราบปีละ 1 ครั้ง (ณ วันที่ 1 ตุลาคม ของปีงบประมาณ) เพื่อรายงานให้ คปร. ทราบต่อไป
คงเดิม


3. กรณีการบริหารกรอบอัตรากำลังพนักงานราชการที่ทดแทนอัตราว่างจากผลการเกษียณอายุของข้าราชการ


1) การกำหนดจำนวนพนักงานราชการ ให้ทดแทนอัตราข้าราชการเกษียณ 1 อัตรา ต่ออัตราพนักงานราชการ 1 อัตรา (1 : 1)
			2) การกำหนดตำแหน่งพนักงานราชการ ให้กำหนดตามประเภทและลักษณะงานตามกลุ่มงานของพนักงานราชการเป็นประเภททั่วไป เฉพาะ 4 กลุ่มงาน ได้แก่ กลุ่มงานบริการ กลุ่มงานเทคนิค กลุ่มงานบริหารทั่วไป และกลุ่มงานวิชาชีพเฉพาะ
			3) การกำหนดกรอบระยะเวลาการจ้าง ให้มีระยะเวลาการจ้างได้ไม่เกินกว่าระยะเวลาของกรอบอัตรากำลังพนักงานราชการระยะ 4 ปี ที่คณะกรรมการบริหารพนักงานราชการ (คพร.) อนุมัติโดยไม่นำไปรวมกับกรอบอัตรากำลังพนักงานราชการที่เป็นกรอบปกติ และเมื่อสิ้นสุดระยะเวลาการจ้างในแต่ละรอบให้ส่วนราชการพิจารณาทบทวนบทบาท ภารกิจและความจำเป็นของการใช้อัตรากำลังพนักงานราชการที่ทดแทนเสนอ คพร. พิจารณาต่อไป
			ทั้งนี้ ให้สำนักงาน ก.พ. ในฐานะฝ่ายเลขานุการ คพร. ตอบมติอนุมัติการจัดสรรกรอบอัตรากำลังพนักงานราชการเพิ่มเติมกรณีข้างต้นได้ทันที ยกเว้นกรณีที่คำขอไม่สอดคล้องกับแนวทางที่กำหนดให้เสนอ อ.คพร. และ คพร. พิจารณาเป็นกรณี ๆ ไป และให้รายงานให้ อ.คพร. และ คพร. ทราบทุกปี
- ปรับแนวทางการบริหารกรอบอัตรากำลังพนักงานราชการ ดังนี้
			(1) ปีงบประมาณ พ.ศ. 2566-2567 ให้ชะลอการทดแทนอัตราว่างจากผลการเกษียณอายุ ของข้าราชการด้วยกรอบอัตรากำลังพนักงานราชการ
			(2) การกำหนดกรอบอัตรากำลังพนักงานราชการ   โดยนำกรอบอัตรากำลังพนักงานราชการที่ทดแทนอัตราว่างจากผลการเกษียณอายุในรอบที่ 5 (ปีงบประมาณ พ.ศ. 2564-2567) มานับรวมอยู่ในกรอบอัตรากำลังพนักงานราชการที่จะให้ คพร. พิจารณาจัดสรรให้กับส่วนราชการในรอบถัดไป คือ รอบที่ 6 (ปีงบประมาณ พ.ศ. 2568-2571)
			ทั้งนี้ การกำหนดตำแหน่งพนักงานราชการและการกำหนดระยะเวลาการจ้างเป็นไปตามมาตรการฉบับเดิม


4. กรณีการจัดสรรอัตราข้าราชการตั้งใหม่


1) เป็นภารกิจหลักของส่วนราชการที่มีความสำคัญเร่งด่วน
			2) เป็นภารกิจหลักของส่วนราชการที่เกิดจากการปรับบทบาทภารกิจโครงสร้างส่วนราชการและจัดตั้งส่วนราชการระดับกระทรวงหรือระดับกรมขึ้นใหม่
			3) เป็นภารกิจหลักของส่วนราชการที่เกิดจากการปรับบทบาทภารกิจ โครงสร้างส่วนราชการและจัดตั้งจังหวัดขึ้นใหม่ ในส่วนการขอรับการจัดสรรตามข้อ 2)-3) ส่วนราชการต้องพิจารณาเกลี่ยอัตรากำลังที่มีอยู่เดิมของส่วนราชการต่าง ๆ ทั้งในและต่างกระทรวง กรม มาปฏิบัติภารกิจในระยะแรกแต่ยังมีความจำเป็นต้องขอจัดสรรอัตรากำลังข้าราชการตั้งใหม่
			ทั้งนี้ การขอจัดสรรอัตราข้าราชการตั้งใหม่ ส่วนราชการ/หน่วยงานจะต้องแสดงเหตุผลความจำเป็น พร้อมทั้งรายละเอียดข้อมูลที่เกี่ยวข้อง โดยให้ส่วนราชการที่มีคำขอหารือร่วมกับฝ่ายเลขานุการร่วม คปร. (สำนักงาน ก.พ.) เพื่อร่วมศึกษาวิเคราะห์และจัดทำคำขอเสนอต่อ อ.ก.พ. กระทรวง หรือองค์กรกลางบริหารทรัพยากรบุคคลกลั่นกรองและให้ความเห็นชอบก่อนเสนอ คปร. พิจารณา และหาก คปร. ให้ความเห็นชอบอนุมัติจัดสรรอัตราข้าราชการตั้งใหม่ให้แก่ส่วนราชการก็ให้นำเสนอคณะรัฐมนตรีพิจารณาอนุมัติอัตราข้าราชการตั้งใหม่และให้ฝ่ายเลขานุการร่วม คปร. (สำนักงาน ก.พ.) แจ้งผลการพิจารณาให้ส่วนราชการทราบและดำเนินการตามหลักเกณฑ์ที่เกี่ยวข้องต่อไป
- ปรับแนวทางการจัดสรรอัตราข้าราชการตั้งใหม่กรณีรองรับภารกิจหลักของส่วนราชการที่เกิดจากการปรับบทบาทภารกิจ โครงสร้างส่วนราชการและจัดตั้งส่วนราชการระดับกระทรวงหรือระดับกรมหรือจังหวัดขึ้นใหม่ โดยกำหนดรายละเอียดของแนวทางการจัดสรรให้ชัดเจนว่าจะให้ส่วนราชการพิจารณาจากแหล่งใด อย่างไร ดังนี้
			(1) หากเป็นการตัดโอนภารกิจจากส่วนราชการที่มีอยู่เดิมมาจัดตั้งเป็นส่วนราชการใหม่ ให้ อ.ก.พ. กระทรวงพิจารณาตัดโอนหรือเกลี่ยอัตรากำลังในภารกิจที่เกี่ยวข้อง หรืออัตราว่างที่มีอยู่ของส่วนราชการที่ตัดโอนภารกิจและอัตราว่างของส่วนราชการที่มีอยู่ในกระทรวงให้กับส่วนราชการตั้งใหม่ในระยะแรกก่อน
			(2) หากส่วนราชการตั้งใหม่ยังจำเป็นต้องขอรับการจัดสรรอัตรากำลังเพิ่มใหม่อาจเสนอ คพร. พิจารณาจัดสรรอัตรากำลังเป็นพนักงานราชการเพื่อปฏิบัติภารกิจไประยะหนึ่งก่อน (1-2 ปี) จากนั้น ให้สำนักงาน ก.พ. และสำนักงาน ก.พ.ร. ประเมินความคุ้มค่าของการใช้อัตรากำลังตั้งใหม่เพื่อกำหนดรูปแบบการจ้างงานให้เหมาะสมสอดคล้องกับภารกิจงาน
			- เพิ่มกลไกการพิจารณาการจัดสรรอัตราข้าราชการตั้งใหม่ โดยเพิ่มคณะอนุกรรมการกลั่นกรอง ประกอบด้วย สำนักงาน ก.พ. สำนักงาน ก.พ.ร. สำนักงบประมาณ สศช. กรมบัญชีกลาง และผู้ทรงคุณวุฒิภายนอกหรือผู้เชี่ยวชาญด้านต่าง ๆ ที่เกี่ยวข้อง ทำหน้าที่พิจารณากลั่นกรองให้ความเห็นต่อข้อเสนอการขอรับการจัดสรรอัตรากำลังตั้งใหม่เพื่อประกอบการพิจารณาของ คปร. เพื่อควบคุมการเพิ่มอัตรากำลังข้าราชการและงบประมาณด้านบุคคลของประเทศในระยะยาว




การรายงานข้อมูลอัตรากำลังทุกประเภท




ให้ส่วนราชการและหน่วยงานที่เกี่ยวข้องรายงานข้อมูลอัตรากำลังทุกประเภท ณ วันที่ 1 ตุลาคม ของทุกปี ให้ คปร. ทราบทุกปีงบประมาณ
ให้ส่วนราชการในกำกับของฝ่ายบริหารและหน่วยงานของรัฐมีการเชื่อมโยงข้อมูลกำลังคนภาครัฐทุกประเภทและรายงานข้อมูล ณ วันที่ 1 ตุลาคม ของทุกปี ให้สำนักงาน ก.พ. ในฐานะฝ่ายเลขานุการร่วม คปร. ภายในเดือนธันวาคมของทุกปี



_______________
1 สำนักงาน ก.พ. แจ้งว่า องค์กรกลางบริหารทรัพยากรบุคคล ส่วนราชการในกำกับของฝ่ายบริหาร และหน่วยงานของรัฐ หมายถึง รัฐสภา ตุลาการ อัยการ ส่วนราชการในสังกัดกระทรวงกลาโหม องค์กรอิสระตามรัฐธรรมนูญ องค์กรปกครองส่วนท้องถิ่น (อปท.) องค์การมหาชน และรัฐวิสาหกิจ ทั้งที่มีและไม่มีองค์กรกลางบริหารทรัพยากรบุคคลของตนเอง
2 ฝ่ายเลขานุการร่วม คปร. ประกอบด้วย สำนักงาน ก.พ. สำนักงานสภาพัฒนาการเศรษฐกิจและสังคมแห่งชาติ (สศช.) สำนักงบประมาณ และกรมบัญชีกลาง
3 เป็นตำแหน่งบุคลากรทางการศึกษาอื่น ตามมตรา 38 ค. (2) แห่งพระราชบัญญัติระเบียบข้าราชการครูและบุคลากรทางการศึกษา พ.ศ. 2547 และแก้ไขเพิ่มเติม ซึ่งหมายถึงตำแหน่งที่เรียกชื่ออย่างอื่นตามที่ ก.ค.ศ. กำหนดหรือตำแหน่งของข้าราชการที่ ก.ค.ศ. นำมาใช้กำหนดให้เป็นตำแหน่งข้าราชการครูและบุคลากรทางการศึกษา
4 กลุ่มสถานศึกษา หมายถึง สถานศึกษาในสังกัดสำนักงานคณะกรรมการการศึกษาขั้นพื้นฐาน (สพฐ.) ที่มีการจัดการเรียนสอนแบบรวมสถานศึกษาตั้งแต่ 2 แห่งขึ้นไป ตามประกาศของสำนักงานเขตพื้นที่การศึกษา โดยกลุ่มสถานศึกษาถือเป็นเพียงหนึ่งสถานศึกษา ทั้งนี้ ให้ ก.ค.ศ. จัดสรรอัตราว่างจากผลการเกษียณอายุของข้าราชการครูและบุคลากรทางการศึกษาในตำแหน่งครูผู้สอนคืนให้กับกลุ่มสถานศึกษาตามเกณฑ์อัตรากำลังข้าราชการครูและบุคลากรทางการศึกษาในสถานศึกษาสังกัด สพฐ. ที่ ก.ค.ศ. กำหนด เพื่อบริหารอัตรากำลังตามความจำเป็น
 
 
31. เรื่อง โครงการประกันรายได้เกษตรกรปลูกข้าวโพดเลี้ยงสัตว์และมาตรการคู่ขนาน ปี 2565/66 และปรับปรุงองค์ประกอบคณะกรรมการนโยบายและบริหารจัดการข้าวโพดเลี้ยงสัตว์ (นบขพ.)
                   คณะรัฐมนตรีมีมติเห็นชอบตามที่กระทรวงพาณิชย์ (พณ.) เสนอดังนี้
                   1. เห็นชอบปรับปรุงองค์ประกอบกรรมการและผู้ช่วยเลขานุการในคณะกรรมการนโยบายและบริหารจัดการข้าวโพดเลี้ยงสัตว์ (นบพข.)
                   2. เห็นชอบหลักการโครงการประกันรายได้เกษตรกรผู้ปลูกข้าวโพดเลี้ยงสัตว์ ปี 2565/66 กรอบวงเงินรวมทั้งสิ้น 716.10 ล้านบาท
                   3. เห็นชอบหลักการมาตรการคู่ขนานโครงการประกันรายได้เกษตรกรผู้ปลูกข้าวโพดเลี้ยงสัตว์       ปี 2565/66 จำนวน 1 โครงการ ได้แก่ โครงการสินเชื่อเพื่อรวบรวมข้าวโพดเลี้ยงสัตว์และสร้างมูลค่าเพิ่มโดยสถาบันเกษตรกร ปี 2565/66 กรอบวงเงินจ่ายขาด รวมทั้งสิ้น 30 ล้านบาท
                   4. มอบหมายให้ พณ. กระทรวงการคลัง สำนักงบประมาณและหน่วยงานที่เกี่ยวข้องไปพิจารณาแหล่งเงินเพื่อดำเนินโครงการประกันรายได้เกษตรกรผู้ปลูกข้าวเลี้ยงสัตว์ และมาตรการคู่ขนาน ปี 2565/66 ตามความจำเป็นและเหมาะสมโดยต้องไม่เกินกรอบวงเงินตามมาตรา 28 แห่งพระราชบัญญัติวินัยการเงินการคลังของรัฐ พ.ศ. 2561 หรืองบกลาง หรือแหล่งเงินอื่น ๆ ตามความจำเป็น ต่อไป
                   สาระสำคัญ
                   1 พณ. เคยเสนอเรื่องโครงการประกันรายได้เกษตรกรผู้ปลูกข้าวโพดเลี้ยงสัตว์และมาตรการคู่ขนาน ปี 2565/66 และปรับปรุงองค์ประกอบ นบขพ. เพื่อให้คณะรัฐมนตรีพิจารณา ตามมติ นบขพ. ในการประชุมครั้งที่ 3/2565 เมื่อวันที่ 22 สิงหาคม 2565 ซึ่งนายกรัฐมนตรีพิจารณาแล้วมีคำสั่งให้ พณ. พิจารณาทบทวนความจำเป็นเหมาะสมในการดำเนินโครงการร่วมกับหน่วยงานที่เกี่ยวข้อง เพื่อให้ได้ข้อยุติตามนัยความเห็นของกระทรวงการคลังและสำนักงบประมาณ
                   2. สำหรับข้อเสนอในครั้งนี้ ในส่วนการปรับปรุงองค์ประกอบ นบขพ. ยังคงเป็นไปตามมติ นบขพ. ในการประชุมครั้งที่ 3/2565 เมื่อวันที่ 22 สิงหาคม 2565 ที่เห็นชอบให้ปรับปรุงองค์ประกอบ นบขพ. เพื่อให้สอดคล้องกับการกำหนดหน่วยงานภายในและหน้าที่ความรับผิดชอบของกรมการค้าภายใน และให้ฝ่ายเลขานุการ (กรมการค้าภายใน) นำเสนอคณะรัฐมนตรีเพื่อพิจารณาให้ความเห็นชอบ ดังนี้



ตำแหน่ง
เดิม
ใหม่


กรรมการและผู้ช่วยเลขานุการ
รองอธิบดีกรมการค้าภายในที่กำกับดูแลกองส่งเสริมการค้าสินค้าเกษตร 2
รองอธิบดีกรมการค้าภายในที่ได้รับมอบหมาย


กรรมการและผู้ช่วยเลขานุการ
ผู้อำนวยการกองส่งเสริมการค้าสินค้าเกษตร 2
ผู้แทนกรมการค้าภายในที่ได้รับมอบหมาย



                   3. ในส่วนของโครงการประกันรายได้เกษตรกรปลูกข้าวโพดเลี้ยงสัตว์และมาตรการคู่ขนาน            ปี 2565/66 นบขพ. ในการประชุมครั้งที่ 1/2566 เมื่อวันที่ 23 กุมภาพันธ์ 2566 ได้ทบทวนความจำเป็นและเหมาะสมในการดำเนินโครงการแล้วมีมติเห็นควรคงหลักการช่วยเหลือเกษตรกรผู้ปลูกข้าวโพดเลี้ยงสัตว์ และมาตรการคู่ขนาน ปี 2565/66 โดยนำเสนอคณะรัฐมนตรีเห็นชอบในหลักการ ดังนี้
                             3.1 โครงการประกันรายได้เกษตรกรผู้ปลูกข้าวโพดเลี้ยงสัตว์ ปี 2565/2566 มีรายละเอียด ดังนี้



ประเด็น
สาระสำคัญ


เป้าหมาย
ประกันรายได้ข้าวโพดเลี้ยงสัตว์ชนิดเมล็ด ณ ความชื้นร้อยละ 14.5 ทั่วประเทศ ยกเว้นข้าวโพดเลี้ยงสัตว์ที่แจ้งขึ้นทะเบียนเพาะปลูกเพื่อผลิตเป็นเมล็ดพันธุ์ไม่สามารถเข้าร่วมโครงการได้


เกษตรกรผู้มีสิทธิได้รับการชดเชย
เกษตรกรที่ขึ้นทะเบียนผู้ปลูกข้าวโพดเลี้ยงสัตว์1 กับกรมส่งเสริมการเกษตรโดยแจ้งเพาะปลูกตั้งแต่วันที่ 1 มิถุนายน 2565 ถึง 31 พฤษภาคม 2566 (ใช้เวลาเพาะปลูกประมาณ 3 เดือน) รวมทั้งต้องเป็นเกษตรกรผู้ผลิตข้าวโพดเลี้ยงสัตว์ด้วยตนเองและกรรมสิทธิ์ข้าวโพดเลี้ยงสัตว์เป็นของเกษตรกร


ราคาประกันเกณฑ์กลางอ้างอิงและการจ่ายเงิน
- กิโลกรัมละ 8.5 บาท ครัวเรือนละไม่เกิน 30 ไร่ และไม่ซ้ำแปลง
			- ใช้ปริมาณผลผลิตเฉลี่ยต่อไร่ และเกณฑ์กลางอ้างอิง (ราคาผลผลิต) ตามที่คณะอนุกรรมการกำกับดูแลและกำหนดเกณฑ์กลางอ้างอิงโครงการกำหนด (อธิบดีกรมการค้าภายในเป็นประธาน) โดยประกาศเกณฑ์กลางอ้างอิงทุกเดือน เริ่มจ่ายงวดแรกในวันที่ 20 พฤศจิกายน 25652 และจ่ายงวดต่อไปทุกวันที่      20 ของเดือน จนถึงงวดสุดท้ายในวันที่ 31 ตุลาคม 2566 (รวม 12 งวด)
			- ธนาคารเพื่อการเกษตรและสหกรณ์การเกษตร (ธ.ก.ส.) จ่ายเงินชดเชยเข้าบัญชีเกษตรกรโดยตรงตามช่วงระยะเวลาที่กำหนดภายใน 3 วันทำการนับแต่วันที่คณะอนุกรรมการกำกับดูแลและกำหนดเกณฑ์กลางอ้างอิงโครงการประกาศราคาเกณฑ์กลางอ้างอิงในแต่ละรอบ


ระยะเวลาโครงการ
1 พฤศจิกายน 2565 - 30 เมษายน 2567


กรอบวงเงินและแหล่งที่มา
กรอบวงเงินรวม 716.10 ล้านบาท จำแนก ดังนี้
			1. ค่าชดเชยส่วนต่าง3 วงเงิน 702.24 ล้านบาท
			2. ค่าใช้จ่ายในการดำเนินการของ ธ.ก.ส. 13.86 ล้านบาท แบ่งเป็น
			          2.1 ค่าชดเชยต้นทุนเงินในอัตราต้นทุนเงินของ ธ.ก.ส. ประจำไตรมาสบวก 1 เท่ากับร้อยละ 1.83 ต่อปี (อัตราต้นทุนทางการเงินของ ธ.ก.ส. เท่ากับร้อยละ 0.83 ต่อปี) เป็นเงิน 12.85 ล้านบาท (เป็นไปตามมติคณะรัฐมนตรีเมื่อวันที่ 30 พฤศจิกายน 2564 เรื่อง การชดเชยต้นทุนเงิน ธ.ก.ส. โครงการประกันรายได้เกษตรกรและมาตรการคู่ขนาน ปี 2564/65)
			          2.2 ค่าบริหารจัดการรายละ 5 บาท4 เป็นเงิน 1.01 ล้านบาท
			ทั้งนี้ ให้ พณ. กระทรวงการคลัง สำนักงบประมาณ และหน่วยงาน
			ที่เกี่ยวข้องไปพิจารณาแหล่งเงินเพื่อดำเนินโครงการตามความจำเป็นและเหมาะสม โดยต้องไม่เกินกรอบวงเงินตามมาตรา 28 แห่งพระราชบัญญัติวินัยการเงินการคลังของรัฐ พ.ศ. 2561 หรืองบกลางหรือแหล่งเงินอื่น ๆ ตามความจำเป็น


การกำกับดูแล
- คณะกรรมการกำกับดูแลและกำหนดเกณฑ์กลางอ้างอิงโครงการประกันรายได้เกษตรกรผู้ปลูกข้าวโพดเลี้ยงสัตว์ เป็นผู้กำกับดูแลและเร่งรัดการดำเนินการตามแผนการดำเนินงานที่กำหนด และรายงานความก้าวหน้าปัญหาอุปสรรคต่อ นบขพ. เพื่อพิจารณาแก้ไขปัญหาโครงการให้มีประสิทธิภาพ บรรลุตามวัตถุประสงค์ต่อไป
			- คณะอนุกรรมการกำกับดูแลการดำเนินการบริหารจัดการข้าวโพดเลี้ยงสัตว์ ระดับจังหวัด (ผู้ว่าราชการจังหวัดเป็นปราน) ติดตาม กำกับดูแลการดำเนินโครงการฯ ให้การค้าเป็นไปตามกลไกปกติ เกิดความเป็นธรรมไม่กดราคาตลาด รวมทั้งรายงานภาวะราคาซื้อขายข้าวโพดเลี้ยงสัตว์ในจังหวัดต่อคณะอนุกรรมการกำกับดูแลและกำหนดเกณฑ์กลางอ้างอิงโครงการ



                             3.2 มาตรการคู่ขนานโครงการประกันรายได้เกษตรกรปลูกข้าวโพดเลี้ยงสัตว์ ปี 2565/66 จำนวน 1 โครงการ ได้แก่ โครงการสินเชื่อเพื่อรวบรวมข้าวโพดเลี้ยงสัตว์และสร้างมูลค่าเพิ่มโดยสถาบันเกษตรกร     ปี 2565/66 รายละเอียด ดังนี้




ประเด็น
สาระสำคัญ


เป้าหมาย
เพื่อดูดซับผลผลิตในช่วงที่ผลผลิตออกมากเป้าหมาย 100,000 ตัน โดยการสนับสนุนสินเชื่อแก่สหกรณ์การเกษตร กลุ่มเกษตรกร และกลุ่มวิสาหกิจชุมชน เพื่อใช้เป็นทุนหมุนเวียนในการรวบรวมหรือรับซื้อข้าวโพดเลี้ยงสัตว์จากเกษตรกรเพื่อจำหน่ายต่อหรือสร้างมูลค่าเพิ่ม


กรอบวงเงิน แหล่งที่มาและอัตราดอกเบี้ย
- วงเงินสินเชื่อ 1,000 ล้านบาท โดยใช้เงินทุน ธ.ก.ส. ดอกเบี้ยในอัตราร้อยละ 4 ต่อปี คิดจากสถาบันเกษตรกรร้อยละ 1 ต่อปี และรัฐบาลชดเชยร้อยละ 3 ต่อปี กรอบวงเงิน 30 ล้านบาท โดยให้ พณ. กระทรวงการคลังและสำนักงบประมาณพิจารณาแหล่งเงินตามความเหมาะสม


ระยะเวลาดำเนินการ
- ระยะเวลาดำเนินโครงการ ตั้งแต่คณะรัฐมนตรีอนุมัติถึงวันที่ 30 มิถุนายน 2567
			- ระยะเวลาการจ่ายเงินกู้ ตั้งแต่คณะรัฐมนตรีอนุมัติถึงวันที่ 31พฤษภาคม 2566
			- กำหนดชำระคืนเงินกู้ ไม่เกิน 12 เดือน นับแต่วันที่กู้เงิน ทั้งนี้ ต้องชำระหนี้ให้แล้วเสร็จไม่เกินวันที่ 31 พฤษภาคม 2567
			- ระยะเวลาชดเชยดอกเบี้ยไม่เกิน 12 เดือน นับแต่วันที่กู้เงิน และต้องไม่เกิน วันที่ 31 พฤษภาคม 2567



                   4. ทั้งนี้ พณ. ได้ดำเนินโครงการประกันรายได้เกษตรกรผู้ปลูกข้าวโพดเลี้ยงสัตว์และมาตรการคู่ขนานอย่างต่อเนื่องตั้งแต่ปี 2562 ซึ่งสำหรับโครงการปี 2565/66 ที่เสนอในครั้งนี้มีหลักการลักษณะเดียวกันกับโครงการในปี 2564/2565 ที่ผ่านมา โดยมีความแตกต่างเฉพาะวงเงินงบประมาณและรายละเอียดของมาตรการคู่ขนาน
________________
1 การปลูกข้าวโพดเลี้ยงสัตว์ใช้เวลาปลูกประมาณ 120 วัน โดยทั่วไปจะแบ่งช่วงเวลาปลูกเป็น 2 ช่วง ได้แก่ ช่วงฤดูฝน มีช่วงเวลาปลูกระหว่างเดือนเมษายน - กรกฎาคม เก็บเกี่ยวผลผลิตในช่วงเดือนกรกฎาคม - ตุลาคม และช่วงฤดูแล้ง มีช่วงเวลาปลูกระหว่างเดือนพฤศจิกายน - กุมภาพันธ์ เก็บเกี่ยวผลผลิตในช่วงเดือนกุมภาพันธ์ - พฤษภาคม
2 พณ. แจ้งอย่างไม่เป็นทางการว่า หากคณะรัฐมนตรีมีมติอนุมัติโครงการแล้ว จะมีการประกาศราคากลางอ้างอิงย้อนหลัง ทั้งนี้     ราคาเกณฑ์กลางอ้างอิงของข้าวโพดเลี้ยงสัตว์ในปัจจุบันยังคงมีแนวโน้มสูงกว่าราคาประกัน
3 ค่าชดเชยส่วนต่าง คำนวณจาก ส่วนต่างราคาประกัน 8.5 บาทต่อกิโลกรัม และราคาเกณฑ์กลางอ้างอิงเฉลี่ย 8.17 บาทต่อกิโลกรัม (มาจากราคาเฉลี่ยช่วงเดือนกันยายน - ธันวาคม ปี 2563 - 2564 ซึ่งเป็นช่วงที่มีผลผลิตข้าวโพดเลี้ยงสัตว์ออกสู่ตลาดมากที่สุด) ซึ่งคิดเป็น 0.33 บาทต่อกิโลกรัม คูณด้วยปริมาณคาดการณ์ผลผลิตประมาณ 2.128 ล้านต้น (0.33 บาทต่อกิโลกรัม x 2.128 ล้านตัน         = 702.24 ล้านบาท)
4 พณ. คาดการณ์งบประมาณจากจำนวนเกษตรกรผู้ปลูกข้าวโพดเลี้ยงสัตว์ทั่วประเทศประมาณ 202,000 ราย
 
32. เรื่อง ผลการพิจารณาของคณะกรรมการกลั่นกรองการใช้จ่ายเงินกู้ ในคราวประชุมครั้งที่ 1/2566 และผลการพิจารณาของคณะกรรมการกลั่นกรองการใช้จ่ายเงินกู้ภายใต้พระราชกำหนดฯ เพิ่มเติม พ.ศ. 2564 ในคราวประชุมครั้งที่ 3/2566 และครั้งที่ 4/2566 
                   คณะรัฐมนตรีมีมติเห็นชอบผลการพิจารณาของคณะกรรมการกลั่นกรองการใช้จ่ายเงินกู้ (คกง.)     ในคราวประชุมครั้งที่ 1/2566 เมื่อวันที่ 2 มีนาคม 2566 และผลการพิจารณาของ คกง. ภายใต้พระราชกำหนดให้อำนาจกระทรวงการคลังกู้เงินเพื่อแก้ไขปัญหาเศรษฐกิจและสังคม จากการระบาดของโรคติดเชื้อไวรัสโคโรนา 2019 เพิ่มเติม พ.ศ. 2564 (พระราชกำหนดกู้เงินฯ เพิ่มเติม พ.ศ. 2564) ในคราวประชุมครั้งที่ 3/2566 เมื่อวันที่ 2 มีนาคม 2566 และครั้งที่ 4/2566 เมื่อวันที่ 7 มีนาคม 2566 ตามที่เลขาธิการสภาพัฒนาการเศรษฐกิจและสังคมแห่งชาติในฐานะประธานกรรมการกลั่นกรองการใช้จ่ายเงินกู้เสนอ ดังนี้
                   1. ผลการพิจารณาของ คกง. ในคราวประชุมครั้งที่ 1/2566
                             1.1 อนุมัติให้จังหวัดเชียงใหม่และจังหวัดสุพรรณบุรีเปลี่ยนแปลงรายละเอียดที่เป็นสาระสำคัญของโครงการ จำนวน 5 โครงการ โดยขยายระยะเวลาการสิ้นสุดการดำเนินโครงการ เป็นสิ้นสุดเดือนมีนาคม 2566 โดยใช้จ่ายจากแหล่งเงินอื่นในการดำเนินโครงการเพื่อให้เป็นไปตามมติคณะรัฐมนตรีเมื่อวันที่ 15 พฤศจิกายน 2565 เนื่องจากปัจจุบันได้สิ้นสุดระยะเวลาการเบิกจ่ายเงินกู้ภายใต้พระราชกำหนดให้อำนาจกระทรวงการคลังกู้เงินเพื่อแก้ไขปัญหาเยียวยา และฟื้นฟูเศรษฐกิจและสังคม ที่ได้รับผลกระทบจากการระบาดของโรคติดเชื้อไวรัสโคโรนา 2019 พ.ศ. 2563 (พระราชกำหนดกู้เงินฯ พ.ศ. 2563) แล้ว (ภายในเดือนพฤศจิกายน 2565) และยกเลิกโครงการก่อสร้างถนนคอนกรีตเสริมเหล็ก สายข้างป่าช้าบ้านแพะขวาง - ถนนสายแยกทางหลวง 1229 ตอนบ้านต๋ม - บ้านน้ำบุ่น (ชม.ถ.126 - 03) ตำบลบ้านแพร่ อำเภอหางดง จังหวัดเชียงใหม่ กรอบวงเงิน 1.457 ล้านบาท ตามที่รัฐมนตรีว่าการกระทรวงมหาดไทยได้ให้ความเห็นชอบตามขั้นตอนแล้ว
                             1.2 มอบหมายให้หน่วยงานรับผิดชอบโครงการตามข้อ 1.1 เร่งแก้ไขข้อมูลโครงการในระบบ Electronic Monitoring and Evaluation System of National Strategy and Country Reform (eMENSCR) ให้สอดคล้องกับผลการพิจารณาอนุมัติเปลี่ยนแปลงรายละเอียดโครงการของคณะรัฐมนตรีและเร่งดำเนินโครงการให้แล้วเสร็จภายใต้กรอบระยะเวลาที่ได้รับอนุมัติจากคณะรัฐมนตรีโดยเร็ว ทั้งนี้ เมื่อดำเนินโครงการแล้วเสร็จให้เร่งดำเนินการตามขั้นตอนข้อ 19 และ 20 ของระเบียบสำนักนายกรัฐมนตรีว่าด้วยการดำเนินการตามแผนงานหรือโครงการภายใต้พระราชกำหนดให้อำนาจกระทรวงการคลังกู้เงินเพื่อแก้ไขปัญหา เยียวยา และฟื้นฟูเศรษฐกิจและสังคม ที่ได้รับผลกระทบจากการระบาดของโรคติดเชื้อไวรัสโคโรนา 2019 พ.ศ. 2563 พ.ศ. 2563 (ระเบียบสำนักนายกรัฐมนตรีกู้เงินฯ (พ.ศ. 2563)
                             1.3 รับทราบรายงานความก้าวหน้าการดำเนินงานและการใช้จ่ายเงินกู้ของแผนงานหรือโครงการภายใต้พระราชกำหนดกู้เงินฯ พ.ศ. 2563 ราย 3 เดือน ครั้งที่ 11 (1 พฤศจิกายน 2565 - 31 มกราคม 2566) พร้อมทั้งมอบหมายหน่วยงานเจ้าของโครงการที่ได้รับอนุมัติให้ใช้จ่ายเงินกู้ตามพระราชกำหนดกู้เงินฯ        พ.ศ. 2563 ดำเนินการตามข้อเสนอแนะของ คกง. ตามขั้นตอนของระเบียบ กฎหมายที่เกี่ยวข้องโดยเคร่งครัด
                   2. ผลการพิจารณาของ คกง. ภายใต้พระราชกำหนดกู้เงินฯ เพิ่มเติม พ.ศ. 2564 ในคราวประชุมครั้งที่ 3/2566 และครั้งที่ 4/2566
                             2.1 อนุมัติให้จังหวัดเปลี่ยนแปลงรายละเอียดที่เป็นสาระสำคัญของโครงการ 164 โครงการ กรอบวงเงิน 523.5041 ล้านบาท ตามที่รัฐมนตรีว่าการกระทรวงมหาดไทยได้ให้ความเห็นชอบตามขั้นตอนแล้ว
                             2.2 มอบหมายให้กระทรวงมหาดไทยเร่งดำเนินการประสานจังหวัดในการตรวจสอบการดำเนินโครงการของหน่วยงานที่ได้รับอนุมัติให้ดำเนินโครงการโดยใช้เงินกู้ตามพระราชกำหนดกู้เงินฯ เพิ่มเติม       พ.ศ. 2564 โดยกรณีที่จังหวัดไม่สามารถดำเนินโครงการให้แล้วเสร็จภายในระยะเวลาที่ได้รับอนุมัติตามมติคณะรัฐมนตรี ให้จังหวัดเร่งดำเนินการขอเปลี่ยนแปลงรายละเอียดที่เป็นสาระสำคัญของโครงการ และ/หรือเสนอขอยกเลิกการดำเนินโครงการตามขั้นตอนของระเบียบสำนักนายกรัฐมนตรีว่าด้วยการดำเนินการตามแผนงานหรือโครงการภายใต้พระราชกำหนดให้อำนาจกระทรวงการคลังกู้เงินเพื่อแก้ไขปัญหาเศรษฐกิจและสังคมจากการระบาดของโรคติดเชื้อไวรัสโคโรนา 2019 เพิ่มเติม พ.ศ. 2564 พ.ศ. 2564 (ระเบียบสำนักนายกรัฐมนตรีกู้เงินฯ เพิ่มเติม     พ.ศ. 2564)
                             2.3 อนุมัติให้กรมควบคุมโรคเปลี่ยนแปลงรายละเอียดที่เป็นสาระสำคัญของโครงการจัดหาวัคซีนป้องกันโรคติดเชื้อไวรัสโคโรนา 2019 (COVID - 19) สำหรับบริการประชากรในประเทศไทยจำนวน 60,000,000 โดส (AstraZeneca) ปี พ.ศ. 2565 (โครงการจัดหาวัคซีนฯ AstraZeneca) และโครงการจัดหาวัคซีนป้องกันโรคติดเชื้อไวรัสโคโรนา 2019 (COVID - 19) สำหรับบริการประชากรในประเทศไทย จำนวน 30,002,310 โดส (Pfizer) ปี พ.ศ. 2565 (โครงการจัดหาวัคซีนฯ Pfizer) ตามที่รัฐมนตรีว่าการกระทรวงสาธารณสุขได้ให้ความเห็นชอบตามขั้นตอนแล้ว ทั้งนี้ มอบหมายให้กรมควบคุมโรคนำส่งรายได้จากการให้บริการฉีดวัคซีนให้แก่นักท่องเที่ยวชาวต่างชาติเฉพาะในส่วนของค่าวัคซีนโควิด - 19 เป็นรายได้แผ่นดิน ภายใต้ระเบียบที่เกี่ยวข้องเพื่อนำมาช่วยชำระคืนเงินกู้ ซึ่งจะช่วยลดภาระงบประมาณในการชำระหนี้ของภาครัฐได้ต่อไปพร้อมทั้งเร่งดำเนินการร่วมกับหน่วยงานที่เกี่ยวข้อง ในการประชาสัมพันธ์กับนักท่องเที่ยวต่างชาติกลุ่มเป้าหมาย รวมทั้งบริหารจัดการวัคชีนโควิด - 19 ให้เกิดการใช้ประโยชน์อย่างคุ้มค่าและมีประสิทธิภาพสูงสุดต่อไป
                             2.4 มอบหมายให้หน่วยงานรับผิดชอบโครงการตามข้อ 2.1 และข้อ 2.3 เร่งปรับปรุงรายละเอียดของโครงการในระบบ eMENSCR ให้เป็นไปตามมติคณะรัฐมนตรีโดยเร็ว พร้อมทั้งเร่งดำเนินโครงการให้แล้วเสร็จตามกรอบระยะเวลาที่ได้รับอนุมัติจากคณะรัฐมนตรี รายงานผลสัมฤทธิ์และคืนเงินกู้เหลือจ่าย (ถ้ามี)       ตามระเบียบที่เกี่ยวข้องอย่างเคร่งครัด
                             2.5 รับทราบรายงานความก้าวหน้าการดำเนินงานและการใช้จ่ายเงินกู้ของแผนงานหรือโครงการภายใต้พระราชกำหนดฯ เพิ่มเติม พ.ศ. 2564 ราย 3 เดือน ครั้งที่ 6 (1 พฤศจิกายน 2565 - 31 มกราคม 2566) พร้อมทั้งมอบหมายหน่วยงานที่เกี่ยวข้องดำเนินการตามข้อเสนอแนะของ คกง. ตามขั้นตอนของกฎหมายและระเบียบที่เกี่ยวข้องโดยเคร่งครัด
                             2.6 รับทราบแนวทางการปิดบัญชี “เงินกู้ตามพระราชกำหนด COVID - 19 2564” และการเตรียมแหล่งเงินรองรับกรณีการตรวจสอบเหตุทุจริตของโครงการภายใต้พระราชกำหนดกู้เงินฯ เพิ่มเติม          พ.ศ. 2564 พร้อมทั้งให้หน่วยงานรับผิดชอบโครงการที่ได้รับอนุมัติจากคณะรัฐมนตรีให้ใช้จ่ายจากเงินกู้ตามพระราชกำหนดฯ เพิ่มเติม พ.ศ. 2564 ต้องดำเนินโครงการและเบิกจ่ายเงินโครงการให้แล้วเสร็จตามกรอบระยะเวลาที่ได้รับอนุมัติจากคณะรัฐมนตรี รวมถึงส่งเงินกู้เหลือจ่ายคืนบัญชี “เงินกู้ตามพระราชกำหนด COVID - 19 2564” ภายใน 3 เดือนนับจากวันที่สิ้นสุดการดำเนินโครงการตามมติคณะรัฐมนตรี ทั้งนี้ ภายหลังจากสิ้นสุดระยะเวลาการเบิกจ่ายตามมติคณะรัฐมนตรีให้หน่วยงานพิจารณาบริหารเงินงบประมาณของหน่วยงานเป็นลำดับแรก
 
 
33. เรื่อง การปรับเพิ่มอัตราเงินตอบแทนตำแหน่งกำนัน ผู้ใหญ่บ้าน แพทย์ประจำตำบล สารวัตรกำนัน ผู้ช่วยผู้ใหญ่บ้านฝ่ายปกครอง และผู้ช่วยผู้ใหญ่บ้านฝ่ายรักษาความสงบ และขอยกเว้นการปฏิบัติตามมติคณะรัฐมนตรี เมื่อวันที่ 25 ตุลาคม 2565 เรื่อง แนวทางการจัดทำงบประมาณและปฏิทินงบประมาณรายจ่ายประจำปีงบประมาณ พ.ศ. 2567
                   คณะรัฐมนตรีเห็นชอบตามที่กระทรวงมหาดไทย (มท.) เสนอดังนี้
                   1. เห็นชอบในหลักการการปรับเพิ่มอัตราเงินตอบแทนตำแหน่งกำนัน ผู้ใหญ่บ้าน แพทย์ประจำตำบล สารวัตรกำนัน ผู้ช่วยผู้ใหญ่บ้านฝ่ายปกครอง และผู้ช่วยผู้ใหญ่บ้านฝ่ายรักษาความสงบ (เงินตอบแทนตำแหน่งกำนัน ผู้ใหญ่บ้านฯ)
                   2. ให้ มท. เสนอรายละเอียดคำของบประมาณรายจ่ายประจำปีงบประมาณ พ.ศ. 2567 เพิ่มเติม และรายละเอียดประกอบ แผนงานบุคลากรภาครัฐ รายการค่าใช้จ่ายบุคลากรภาครัฐพัฒนาประสิทธิภาพการบริหารราชการแผ่นดิน งบรายจ่ายอื่น รายการค่าตอบแทนกำนัน ผู้ใหญ่บ้านฯ วงเงิน 4,795.65 ล้านบาท โดยให้ มท. ได้รับการยกเว้นการปฏิบัติตามมติคณะรัฐมนตรีเมื่อวันที่ 25 ตุลาคม 2565 เรื่อง แนวทางการจัดทำงบประมาณและปฏิทินงบประมาณรายจ่ายประจำปีงบประมาณ พ.ศ. 2567
                   สาระสำคัญ
                   มท. แจ้งว่า กำนัน ผู้ใหญ่บ้าน ฯลฯ มีบทบาทสำคัญต่อการพัฒนาประเทศเป็นตัวแทนของรัฐบาล กระทรวง กรม ที่ปฏิบัติหน้าที่ในตำบล หมู่บ้าน มีหน้าที่ความรับผิดชอบเป็นจำนวนมาก รวมถึงช่วยเหลืองานของทุกหน่วยงานทั้งราชการและเอกชน ซึ่งจะต้องปฏิบัติหน้าที่ในการบำบัดทุกข์ บำรุงสุขให้แก่ราษฎรและหน้าที่อื่น ๆ ตลอดระยะเวลา 24 ชั่วโมง โดยไม่มีวันลาและวันหยุดราชการ จึงมีเวลาในการประกอบอาชีพส่วนตัวน้อยลง ต้องอาศัยรายได้จากเงินตอบแทนตำแหน่งเป็นหลัก โดยอัตราเงินตอบแทนตำแหน่งกำนัน ผู้ใหญ่บ้านฯ ปัจจุบันใช้มาตั้งแต่ปีงบประมาณ พ.ศ. 2560 ไม่มีการปรับปรุง ขณะที่สภาวะเศรษฐกิจและค่าครองชีพสูงขึ้น และหลายหน่วยงานได้ปรับอัตราเงินเดือนหรือเงินตอบแทนไปแล้ว ดังนั้น เพื่อเป็นขวัญ กำลังใจในการปฏิบัติหน้าที่ของกำนัน ผู้ใหญ่บ้าน ฯลฯ จึงเห็นควรปรับปรุงอัตราเงินตอบแทนตำแหน่งให้สอดคล้องกับสภาพเศรษฐกิจ สังคม ค่าครองชีพและทัดเทียมกับค่าตอบแทนของเจ้าหน้าที่รัฐอื่น ๆ รวมทั้งสมาชิกสภาองค์กรปกครองส่วนท้องถิ่นในพื้นที่เดียวกัน
                   รายละเอียดการปรับเพิ่มอัตราค่าตอบแทนตำแหน่งกำนัน ผู้ใหญ่บ้านฯ มีดังนี้
                             1. การปรับเพิ่มอัตราเงินตอบแทนตำแหน่งกำนัน ผู้ใหญ่บ้านฯ แบบปรับฐานสรุปได้ ดังนี้



ตำแหน่ง
อัตรากำลังคน
อัตราเงินตอบแทน (บาท/เดือน)
งบประมาณที่เพิ่ม/ปี
(ล้านบาท)


เดิม
ขอปรับเป็น
เงินที่ปรับเพิ่ม


กำนัน
7,036
10,000
12,000
2,000
168.87


ผู้ใหญ่บ้าน
67,673
8,000
10,000
2,000
1,624.15


แพทย์ประจำตำบล
7,036
5,000
6,000
1,000
84.43


สารวัตรกำนัน
14,072
5,000
6,000
1,000
168.86


ผู้ช่วยผู้ใหญ่บ้านฝ่ายปกครอง
149,418
5,000
6,000
1,000
1,793.02


ผู้ช่วยผู้ใหญ่บ้านฝ่ายรักษาความสงบ
46,181
5,000
6,000
1,000
554.17


รวมงบประมาณที่เพิ่มขึ้นต่อปี
4,393.50



                             นอกจากนี้ มท. ขอปรับเพิ่มอัตราเงินตอบแทนตำแหน่งกำนัน ผู้ใหญ่บ้านฯ แบบขั้นวิ่ง เดิมจากขั้นละ 200 บาทต่อปี ปรับเพิ่มเป็นขั้นละ 300 บาทต่อปี และในกรณีที่ได้ 2 ขั้น (จำนวนร้อยละ 15 ของอัตรากำลังทั้งหมด) จะปรับจาก 400 บาทต่อปี เป็น 600 บาทต่อปี โดยมีรายละเอียดงบประมาณที่ใช้ในการดำเนินการสรุปได้ ดังนี้




ตำแหน่ง
อัตรากำลังคน
งบประมาณที่ใช้ต่อปี (ล้านบาท)


แบบขั้นวิ่งเดิม1 
(1 ขั้น 200 บาท 2 ขั้น 400 บาท)
แบบขั้นวิ่งใหม่2 (1 ขั้น 300 บาท 2 ขั้น 600 บาท)
งบประมาณที่เพิ่ม/ปี


กำนัน
7,036
19.42
29.13
9.71


ผู้ใหญ่บ้าน
67,673
186.77
280.15
93.38


แพทย์ประจำตำบล
7,036
19.42
29.13
9.71


สารวัตรกำนัน
14,072
38.84
58.26
19.42


ผู้ช่วยผู้ใหญ่บ้านฝ่ายปกครอง
149,418
412.39
618.59
206.20


ผู้ช่วยผู้ใหญ่บ้านฝ่ายรักษาความสงบ
46,181
127.46
191.19
63.73


รวมจำนวน
291,416
804.30
1,206.45
402.15



รวมงบประมาณที่เสนอขอปรับเพิ่มอัตราเงินตอบแทนตำแหน่งกำนัน ผู้ใหญ่บ้านฯ แบบปรับฐาน จำนวน 4,393.50 ล้านบาทต่อปี และแบบขั้นวิ่ง จำนวน 402.15 ล้านบาทต่อปี รวมเป็นเงินทั้งสิ้น จำนวน 4,795.65 ล้านบาทต่อปี
________________
1 ในกรณีผ่านการประเมิน จะได้รับเงินตอบแทนเพิ่ม 1 ขั้น จำนวน 200 บาท/คน/ปี และในกรณีมีผลงานดีเด่น จะได้รับเงินตอบแทนเพิ่ม 2 ขั้น จำนวน 400 บาท/คน/ปี ทั้งนี้ ไม่เกินร้อยละ 15 ของอัตรากำลังคน
2 ในกรณีผ่านการประเมิน จะได้รับเงินตอบแทนเพิ่ม 1 ขั้น จำนวน 300 บาท/คน/ปี และในกรณีมีผลงานดีเด่น จะได้รับเงินตอบแทนเพิ่ม 2 ขั้น จำนวน 600 บาท/คน/ปี ทั้งนี้ ไม่เกินร้อยละ 15 ของอัตรากำลังคน
 
34. เรื่อง (ร่าง) แผนปฏิบัติการด้านการจัดการด้านอาหารของประเทศไทย ระยะที่ 1 พ.ศ. 2566-2570 
                   คณะรัฐมนตรีมีมติเห็นชอบ (ร่าง) แผนปฏิบัติการด้านการจัดการด้านอาหารของประเทศไทย ระยะที่ 1 พ.ศ. 2566-2570 (ร่างแผนปฏิบัติการด้านอาหาร ระยะที่ 1) และมอบหมายหน่วยงานที่เกี่ยวข้องดำเนินการตามอำนาจหน้าที่ พร้อมทั้งนำแผนเข้าระบบติดตามและประเมินผลแห่งชาติ (Electronic Monitoring and Evaluation System of National Strategy and Country Reform : eMENSCR) เพื่อติดตามและประเมินผลการดำเนินงานโครงการสำคัญต่าง ๆ ตามแผนต่อไป ตามที่คณะกรรมการอาหารแห่งชาติเสนอ
                   สำหรับค่าใช้จ่ายที่จะเกิดขึ้นจากการดำเนินการภายใต้ร่างแผนปฏิบัติการดังกล่าว เห็นควรให้หน่วยงานที่เกี่ยวข้องใช้จ่ายจากงบประมาณรายจ่ายประจำปีที่ได้รับจัดสรร หรือพิจารณาปรับแผนการปฏิบัติงานและแผนการใช้จ่ายงบประมาณ หรือโอนเงินจัดสรร หรือเปลี่ยนแปลงเงินจัดสรรตามระเบียบว่าด้วยการบริหารงบประมาณ พ.ศ. 2562 ในโอกาสแรกก่อน สำหรับค่าใช้จ่ายในปีต่อ ๆ ไป เห็นควรให้หน่วยงานที่เกี่ยวข้องจัดทำแผนการปฏิบัติงานและแผนการใช้จ่ายงบประมาณตามภารกิจความจำเป็นและเหมาะสมเพื่อเสนอขอตั้งงบประมาณรายจ่ายประจำปี ตามขั้นตอนต่อไป ตามความเห็นของสำนักงบประมาณ
                   สาระสำคัญ
                   คณะกรรมการอาหารแห่งชาติได้จัดทำร่างแผนปฏิบัติการด้านอาหาร ระยะที่ 1 อ้างอิงจากกรอบยุทธศาสตร์การจัดการด้านอาหารของประเทศไทย ฉบับที่ 2 (พ.ศ. 2561 - 2580)1 โดยมีวิสัยทัศน์เพื่อให้ “ประเทศไทยมีความมั่นคงด้านอาหารและโภชนาการอย่างยั่งยืน เป็นแหล่งอาหารที่มีคุณภาพสูง ปลอดภัย มีคุณค่าทางโภชนาการ และผู้บริโภคมีพฤติกรรมการบริโภคที่เหมาะสม” ประกอบไปด้วย 6 เป้าหมาย 18 ตัวชี้วัด และ 4 ยุทธศาสตร์ ซึ่งมีสาระสำคัญสรุปได้ ดังนี้
                             1. ภาพรวม 



ประเด็น
สาระสำคัญ


วัตถุประสงค์
- เพื่อเป็นแผนชี้นำการขับเคลื่อนการดำเนินงานและเป็นกรอบในการบริหารจัดการ จัดสรรทรัพยากร และกำกับติดตามประเมินผลสำหรับหน่วยงานที่เกี่ยวข้อง
			- เพื่อบูรณาการนโยบายและแผนแต่ละระดับที่เกี่ยวข้อง มุ่งสู่การแก้ไขปัญหาได้ตรงตามเป้าหมายที่กำหนดไว้


เป้าหมายและตัวชี้วัด
ประกอบด้วย 6 เป้าหมาย 18 ตัวชี้วัด ดังนี้
			เป้าหมายที่ 1 จำนวนคนขาดแคลนอาหารลดลง
			เป้าหมายที่ 2 ปริมาณการสูญเสียอาหารและขยะอาหารลดลง
			เป้าหมายที่ 3 ความเชื่อมั่นของผู้บริโภคต่อคุณภาพและความปลอดภัยอาหารเพิ่มขึ้น
			เป้าหมายที่ 4 มูลค่าการค้าอาหารเพิ่มขึ้น
			เป้าหมายที่ 5 จำนวนคนที่มีภาวะทุพโภชนาการ (ขาดและเกิน) ลดลง
			เป้าหมายที่ 6 มีกลไกประสานงานกลางและบูรณาการการดำเนินงาน


กลไกการขับเคลื่อน
- ระดับนโยบาย อาศัยการขับเคลื่อนภายใต้พระราชบัญญัติคณะกรรมการอาหารแห่งชาติ พ.ศ. 2551 ผ่านคณะกรรมการอาหารแห่งชาติ
			- ระดับปฏิบัติการ ดำเนินการโดยคณะกรรมการเฉพาะเรื่อง จำนวน 4 คณะ ได้แก่
			          (1) คณะกรรมการขับเคลื่อนด้านความมั่นคงอาหารตลอดห่วงโซ่
			          (2) คณะกรรมการขับเคลื่อนด้านคุณภาพและความปลอดภัยอาหาร
			          (3) คณะกรรมการขับเคลื่อนยุทธศาสตร์เพื่อสร้างความเชื่อมโยงด้านอาหารและโภชนาการสู่คุณภาพชีวิตที่ดี
			          (4) คณะกรรมการขับเคลื่อนด้านการบริหารจัดการ


การติดตามประเมินผล
ติดตามรวบรวมผลการประเมินการดำเนินงานโครงการสำคัญของแต่ละยุทธศาสตร์โดยคณะอนุกรรมการที่จัดตั้งขึ้น เช่น คณะอนุกรรมการด้านการลดการสูญเสียอาหารและคณะอนุกรรมการด้านการลดขยะอาหาร เพื่อรายงานผลต่อคณะกรรมการเฉพาะเรื่องและคณะกรรมการอาหารแห่งชาติต่อไป



                             2. ยุทธสาศาสตร์ ประกอบด้วย 4 ยุทธศาสตร์ ดังนี้
                                      ยุทธศาสตร์ที่ 1 ด้านความมั่นคงอาหาร
                                      ยุทธศาสตร์ที่ 2 ด้านคุณภาพและความปลอดภัยด้านอาหาร
                                      ยุทธศาสตร์ที่ 3 ด้านอาหารศึกษา
                                      ยุทธศาสตร์ที่ 4 ด้านการบริหารจัดการ
__________________
1 คณะกรรมการเฉพาะเรื่องได้สนับสนุนการปฏิบัติงานของคณะกรรมการอาหารและดำเนินการขับเคลื่อนยุทธศาสตร์การจัดการด้านอาหารของประเทศไทยในเรื่องต่าง ๆ เช่น (1) สรุปสถานการณ์ความมั่นคงอาหารของประเทศไทยในสภาพการณ์วิกฤตอาหารโลกในปัจจุบัน (2) สนับสนุนข้อมูลการจัดประชุมสุดยอดระดับผู้นำด้านระบบอาหารโลก 2021 (3) จัดทำเป้าหมายความเชื่อมั่นของผู้บริโภคต่อคุณภาพและความปลอดภัยอาหาร และ (4) ขับเคลื่อนเรื่องคุณภาพอาหารและโภชนาการในโรงเรียน
 
35. เรื่อง ขอรับการจัดสรรงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น เพื่อดำเนินโครงการฟื้นฟู เตรียมความพร้อม และเสริมสร้างความเข้มแข็งของกลุ่มวิสาหกิจเพิ่มต้น (Startup) กลุ่มอาชีพในชุมชน หลังสถานการณ์โควิด ด้วยองค์ความรู้ วิทยาศาสตร์ วิจัย และนวัตกรรม ภายใต้แนวคิดการพัฒนาท้องถิ่นอย่างมั่นคงตามแนวทางเศรษฐกิจ BCG
                    คณะรัฐมนตรีมีมติอนุมัติงบประมาณรายจ่ายงบกลาง รายการเงินสำรองจ่ายเพื่อกรณีฉุกเฉินหรือจำเป็น จำนวน 514,221,300 บาท เพื่อดำเนินโครงการฟื้นฟู เตรียมความพร้อม และเสริมสร้างความเข้มแข็งของกลุ่มวิสาหกิจเริ่มต้น (Startup) กลุ่มอาชีพในชุมชน หลังสถานการณ์โควิด ด้วยองค์ความรู้ วิทยาศาสตร์ วิจัย และนวัตกรรม ภายใต้แนวคิดการพัฒนาท้องถิ่นอย่างมั่นคงตามแนวทางเศรษฐกิจ BCG ตามที่กระทรวงการอุดมศึกษา วิทยาศาสตร์ วิจัยและนวัตกรรมเสนอ
                    สาระสำคัญ
                    โครงการฟื้นฟู เตรียมความพร้อม และเสริมสร้างความเข้มแข็งของกลุ่มวิสาหกิจเริ่มต้น (Startup) กลุ่มอาชีพในชุมชน หลังสถานการณ์โควิด ด้วยองค์ความรู้ วิทยาศาสตร์ วิจัย และนวัตกรรม ภายใต้แนวคิดการพัฒนาท้องถิ่นอย่างมั่นคงตามแนวทางเศรษฐกิจ BCG มีวัตถุประสงค์เพื่อพัฒนาทักษะอาชีพ การสร้างต้นแบบกลุ่มวิสาหกิจเริ่มต้น และการพัฒนาฐานข้อมูลเศรษฐกิจชุมชนของกลุ่มวิสาหกิจเริ่มต้นในเขตจังหวัดภาคอีสาน เพื่อการเพิ่มรายได้และลดต้นทุนการผลิตให้กับกลุ่มวิสาหกิจเริ่มต้น กลุ่มอาชีพในชุมชนในพื้นที่ภาคอีสาน ประกอบด้วย         3 กิจกรรมหลัก ได้แก่
                    1. กิจกรรมจัดทำฐานข้อมูลเศรษฐกิจชุมชนและระบบบริหารจัดการโครงการผ่านแอพพลิเคชัน แพลตฟอร์มของกลุ่มวิสาหกิจเริ่มต้น (Startup) กลุ่มอาชีพในชุมชน ในกลุ่มจังหวัดในพื้นที่ภาคอีสาน มีวัตถุประสงค์เพื่อจัดทำฐานข้อมูลเศรษฐกิจชุมชนของกลุ่มวิสาหกิจเริ่มต้น (Startup) กลุ่มอาชีพในชุมชน ในกลุ่มจังหวัดในพื้นที่ภาคอีสาน โดยทำการเก็บข้อมูลเศรษฐกิจชุมชนของสมาชิก ในกลุ่มจังหวัดในพื้นที่เป้าหมาย แล้วนำข้อมูลที่ได้มาวิเคราะห์ เพื่อใช้สำหรับการจัดทำแผนยุทธศาสตร์ในการพัฒนาเศรษฐกิจและสร้างรายได้แก่ชุมชน
                    2. กิจกรรมการพัฒนาหลักสูตรและอบรมพัฒนาทักษะอาชีพเพื่อสร้างรายได้แก่ชุมชน                   มีวัตถุประสงค์เพื่อพัฒนาหลักสูตรอาชีพให้มีความเหมาะสมและสอดคล้องกับบริบทของชุมชน และสามารถนำไปประยุกต์ปรับใช้ให้เกิดประโยชน์กับกลุ่มวิสาหกิจเริ่มต้น (Startup) กลุ่มอาชีพในชุมชนได้ โดยได้จัดทำหลักสูตรในการพัฒนาทักษะอาชีพตามกลุ่มวิสาหกิจเริ่มต้น (Startup) กลุ่มอาชีพในชุมชน 12 หลักสูตร และจัดอบรมพัฒนาทักษะอาชีพให้กับทุกกลุ่มวิสาหกิจเริ่มต้น (Startup) กลุ่มอาชีพในชุมชนตามแผนการพัฒนา รวมทั้งการให้ความรู้อบรมรูปแบบการจัดการผลผลิตเพื่อการกระจายสินค้าทั้งในรูปแบบกลุ่มสหกรณ์ ร้านค้าและตลาดออนไลน์ ทั้งนี้ทุกกลุ่มวิสาหกิจเริ่มต้น (Startup) กลุ่มอาชีพในชุมชน จะได้รับการพัฒนาทักษะอาชีพ จำนวนไม่น้อยกว่า 1 หลักสูตร
                    3. กิจกรรมการประเมินผลสำเร็จทางเศรษฐกิจและสังคมของชุมชน มีวัตถุประสงค์เพื่อประเมินผลสำเร็จทางเศรษฐกิจและสังคมของชุมชน ในรูปแบบการประเมินผลตอบแทนทางสังคมจากการลงทุน (social return on investment : SROI) แล้วทำการถอดบทเรียนความสำเร็จของโครงการ และจัดเวทีคืนข้อมูลสะท้อนผลการดำเนินโครงการกลับไปยังกลุ่มวิสาหกิจเริ่มต้น (Startup) กลุ่มอาชีพในชุมชน กลุ่มจังหวัดในพื้นที่ภาคอีสาน ในจังหวัดเป้าหมายทั้งหมด
 
36. เรื่อง โครงการประกันภัยข้าวโพดเลี้ยงสัตว์ ปีการผลิต 2566 
                   คณะรัฐมนตรีมีมติเห็นชอบตามที่กระทรวงการคลัง เสนอดังนี้
                   1. เห็นชอบการดำเนินโครงการประกันภัยข้าวโพดสัตว์เลี้ยง (โครงการฯ) ปีการผลิต 2566 ตามสาระสำคัญที่คณะกรรมการนโยบายและบริหารจัดการข้าวโพดเลี้ยงสัตว์ (นบขพ.) มีมติให้ความเห็นชอบการดำเนินโครงการฯ ปีการผลิต 2566 ซึ่งมีพื้นที่เป้าหมายรวม Tier 1 และ Tier 2 จำนวน 2.12 ล้านไร่ ภายใต้วงเงินงบประมาณจำนวน 224,442,600 บาท และให้ความเห็นชอบให้ ธ.ก.ส. ทดรองจ่ายเงินอุดหนุนค่าเบี้ยประกันภัยแทนรัฐบาลและเบิกเงินชดเชยตามจำนวนที่จ่ายจริงพร้อมด้วยอัตราต้นทุนเงินในอัตราต้นทุนทางการเงินของ ธ.ก.ส. ประจำไตรมาสบวก 1 ต่อปี (ปัจจุบันเท่ากับร้อยละ 1.83) ในปีงบประมาณถัดไป โดยให้มีการปรับเปลี่ยนอัตราต้นทุนทางการเงินตามอัตราที่แท้จริงทุกไตรมาส ซึ่งคิดเป็น 4,107,299,58 บาท ดังนั้น โครงการฯ ปีการผลิต 2566 ใช้งบประมาณในการดำเนินการรวมทั้งสิ้นจำนวน 228,549,899.58 บาท
                   2. มอบหมายให้ ธ.ก.ส. ดำเนินการ ดังนี้
                             2.1 ขายกรมธรรม์ประกันภัยข้าวโพดเลี้ยงสัตว์ ปีการผลิต 2566 ให้ได้ตามเป้าหมายและตามกำหนดเวลาการเอาประกันภัยของเกษตรกรทั้งในส่วน Tier 1 และ Tier 2
                             2.2 บริหารจัดการความเสี่ยงในแต่ละพื้นที่ให้สอดคล้องกับหลักการประกันภัย
                             2.3 ร่วมกับสำนักงานคณะกรรมการกำกับและส่งเสริมการประกอบธุรกิจประกันภัย (สำนักงาน คปภ.) สมาคมประกันวินาศภัยไทย (สมาคมฯ) และหน่วยงานที่เกี่ยวข้องประชาสัมพันธ์โครงการฯ รวมทั้งให้ความรู้ด้านการประกันภัยให้แก่เกษตรกรและบุคคลที่เกี่ยวข้องเพื่อสร้างความตระหนักรู้ในความสำคัญของการประกันภัย
                   3. มอบหมายให้กรมส่งเสริมการเกษตร กระทรวงเกษตรและสหกรณ์ ประสานงานกับ ธ.ก.ส. และสมาคมฯ ดำเนินการเชื่อมโยงข้อมูลเอกสารทะเบียนเกษตรกร แบบประมวลรวบรวมความเสียหายและการช่วยเหลือเกษตรกรผู้ประสบภัย (แบบ กษ 02) แบบรายงานข้อมูลความเสียหายจริงของเกษตรกร (แบบ กษ 02 เพื่อการประกันภัย) และข้อมูลผังแปลงเกษตรกรรมดิจิทัลที่ขึ้นทะเบียนเกษตรกร ตลอดจนดำเนินการปรับปรุงประสิทธิภาพของระบบฐานข้อมูลสารสนเทศที่เกี่ยวข้องกับโครงการฯ เพื่อรองรับการจ่ายค่าสินไหมทดแทนให้รวดเร็วและถูกต้องมากขึ้น พร้อมทั้งเก็บข้อมูลพื้นที่ประสบภัยตามระเบียบกระทรวงการคลังว่าด้วยเงินทดรองราชการเพื่อช่วยเหลือผู้ประสบภัยพิบัติกรณีฉุกเฉิน พ.ศ. 2562 (ระเบียบกระทรวงการคลัง)
                   4. มอบหมายให้สมาคมฯ พิจารณากำหนดรูปแบบการประเมินความเสียหายแก่เกษตรกรที่ได้รับความเสียหายแต่มิได้อยู่ในเขตพื้นที่ที่มีการประกาศเขตการให้ความช่วยเหลือผู้ประสบภัยพิบัติกรณีฉุกเฉินตามระเบียบกระทรวงการคลังฯ ร่วมกับ ธ.ก.ส. และหน่วยงานที่เกี่ยวข้องเพื่อพิจารณดำเนินการช่วยเหลือเยียวยาต่อไป ทั้งนี้ ให้พิจารณานำวิธีการประเมินความเสียหายในรูปแบบเชิงวิทยาศาสตร์หรือเทคโนโลยีมาใช้ร่วมด้วย
                   5. มอบหมายให้สำนักงาน คปภ. ปรับปรุงกรมธรรม์ประกันภัยข้าวโพดเลี้ยงสัตว์ให้เป็นไปตามรูปแบบและหลักเกณฑ์ของการรับประกันภัยของโครงการฯ ปีการผลิต 2566 รวมทั้งอนุมัติกรมธรรม์และอัตราเบี้ยประกันภัยให้แล้วเสร็จและสามารถเริ่มรับประกันภัยในปีการผลิต 2566 ได้โดยเร็วภายหลังคณะรัฐมนตรีได้มีมติให้ความเห็นชอบ รวมทั้งดำเนินการสร้างความรู้ความเข้าใจและประชาสัมพันธ์โครงการฯ ปีการผลิต 2566 และในปีการผลิตต่อ ๆ ไป ในภาพรวมแบบเชิงรุกอย่างต่อเนื่องร่วมกับหน่วยงานที่เกี่ยวข้องต่อไป
                   6. มอบหมายให้กระทรวงเกษตรและสหกรณ์เป็นหน่วยงานหลักในการดำเนินโครงการ
ประกันภัยการเกษตรของประเทศ และดำเนินการนำเสนอโครงการฯ ต่อคณะกรรมการ นบขพ. และคณะรัฐมนตรีตั้งแต่ปีการผลิต 2567 เป็นต้นไป โดยให้พิจารณาความเหมาะสมของงบประมาณการให้ความช่วยเหลือด้านการเกษตรผู้ประสบภัยพิบัติกรณีฉุกเฉินตามระเบียบกระทรวงการคลังฯ และงบประมาณอุดหนุนค่าเบี้ยประกันภัยของโครงการประกันภัยการเกษตร เพื่อห้เกิดประสิทธิภาพในการใช้จ่ายงบประมาณของภาครัฐต่อไป
                   สาระสำคัญ
                   กระทรวงการคลังนำเสนอหลักการและรายละเอียดการดำเนินโครงการฯ ปีการผลิต 2566 ที่คณะกรรมการ นบขพ. ได้มีมติให้ความเห็นชอบในการประชุม ครั้งที่ 1/2566 เมื่อวันที่ 23 กุมภาพันธ์ 2566 ดังนี้



หัวข้อ
โครงการฯ ปีการผลิต 2566


อัตราเบี้ยประกันภัยพื้นฐาน (Tier 1) (ไม่รวมอากรแสตมป์และภาษีมูลค่าเพิ่ม) และพื้นที่เป้าหมาย
ลูกค้าสินเชื่อ ธ.ก.ส. 160 บาท/ไร่            (พื้นที่เป้าหมาย 2 ล้านไร่)


ลูกค้าเกษตรกรทั่วไป/ลูกค้าสินเชื่อ ธ.ก.ส. ซื้อเพิ่ม     (พื้นที่เป้าหมาย 6 หมื่นไร่)


          พื้นที่ความเสี่ยงต่ำ 150 บาท/ไร่


          พื้นที่ความเสี่ยงปานกลาง 350 บาท/ไร่


          พื้นที่ความเสี่ยงสูง 550 บาท/ไร่


อัตราเบี้ยประกันภัยโดยสมัครใจ (Tier 2) (ไม่รวมอากรแสตมป์และภาษีมูลค่าเพิ่ม) และพื้นที่เป้าหมาย
พื้นที่ความเสี่ยงต่ำ 90 บาท/ไร่
 
(พื้นที่เป้าหมาย 6 หมื่นไร่)
			 


พื้นที่ความเสี่ยงปานกลาง 100 บาท/ไร่


พื้นที่ความเสี่ยงสูง 110 บาท/ไร่


ความคุ้มครอง Tier 1
ภัยธรรมชาติ 1,500 บาท/ไร่


ภัยธรรมชาติ 7 ภัย ได้แก่
			1) น้ำท่วมหรือฝนตกหนัก 2) ภัยแล้ง ฝนแล้งหรือฝนทิ้งช่วง 3) ลมพายุหรือพายุไต้ฝุ่น 4) ภัยอากาศหนาว หรือน้ำค้างแข็ง 5) ลูกเห็บ 6) ไฟไหม้ 7) ช้างป่า และภัยศัตรูพืชหรือโรคระบาด
ภัยศัตรูพืชหรือโรคระบาด 750 บาท/ไร่


ความคุ้มครอง Tier 2
ภัยธรรมชาติ 240 บาท/ไร่


ภัยศัตรูพืชหรือโรคระบาด 120 บาท/ไร่


อุดหนุนเบี้ยประกันภัยเฉพาะ Tier 1
- ธ.ก.ส. อุดหนุนเบี้ยประกันภัยสำหรับลูกค้าสินเชื่อ ธ.ก.ส. 64 บาท/ไร่ สูงสุดไม่เกิน 30 ไร่/ราย (ไม่เกิน 2 ล้านไร่)
			- รัฐบาลอุดหนุนเบี้ยประกันภัย ดังนี้
			- สำหรับลูกค้าสินเชื่อ ธ.ก.ส. 96 บาท/ไร่ รวมทั้งให้การอุดหนุนอากรแสตมป์และภาษีมูลค่าเพิ่มที่เกิดขึ้นทั้งหมด หรือคิดเป็น 108.27 บาท/ไร่
			- สำหรับเกษตรกรทั่วไป/ลูกค้าสินเชื่อ ธ.ก.ส. ซื้อเพิ่ม 90 บาท/ไร่ รวมทั้งให้การอุดหนุนอากรแสตมป์และภาษีมูลค่าเพิ่มที่เกิดขึ้นทั้งหมด หรือคิดเป็น 101.57 บาท/ไร่ (พื้นที่ความเสี่ยงต่ำ) 116.64 บาท/ไร่ (พื้นที่ความเสี่ยงปานกลาง) และ 131.71 บาท/ไร่ (พื้นที่ความเสี่ยงสูง)


การพิจารณาค่าสินไหมทดแทน
การประกาศเขตการให้ความช่วยเหลือผู้ประสบภัยพิบัติกรณีฉุกเฉินตามระเบียบกระทรวงการคลังฯ


ระยะเวลาจำหน่าย
1) กรมธรรม์ประกันภัยข้าวโพดเลี้ยงสัตว์ฤดูฝน เริ่มจำหน่ายตั้งแต่วันที่คณะรัฐมนตรีมีมติให้ความเห็นชอบโครงการฯ และกรมธรรม์ประกันภัยและอัตราเบี้ยประกันภัยได้รับความเห็นชอบจากสำนักงาน คปภ. จนถึงไม่เกินวันที่ 31 พฤษภาคม 2566
			2) กรมธรรม์ประกันภัยข้าวโพดเลี้ยงสัตว์ฤดูแล้ง เริ่มจำหน่ายตั้งแต่วันที่ 1 ตุลาคม 2566 จนถึงไม่เกินวันที่ 15 มกราคม 2567
			ทั้งนี้ เกษตรกรสามารถซื้อกรมธรรม์ประกันภัยได้ที่ ธ.ก.ส. ทุกสาขา


งบประมาณและแหล่งที่มาของงบประมาณ
งบประมาณสำหรับการดำเนินโครงการฯ ปีการผลิต 2566 สำหรับอุดหนุนค่าเบี้ยประกันภัย Tier 1 จำนวน 2.06 ล้านไร่ จำนวนทั้งสิ้น 224,442,600 บาท โดยให้ ธ.ก.ส. ทดรองจ่ายเงินอุดหนุนค่าเบี้ยประกันภัยแทนรัฐบาลและเบิกเงินชดเชยจากรัฐบาลตามจำนวนที่จ่ายจริงรวมกับต้นทุนเงินในอัตราต้นทุนทางการเงินของ ธ.ก.ส. ประจำไตรมาสบวก 1 ต่อปี (ปัจจุบันเท่ากับร้อยละ 1.83) ในปีงบประมาณถัดไป โดยให้มีการปรับเปลี่ยนอัตราต้นทุนทางการเงินตามอัตราที่แท้จริงทุกไตรมาส



 
 
37. เรื่อง มาตรการบรรเทาผลกระทบราคาก๊าซปิโตรเลียมเหลว (LPG) โครงการยกระดับความช่วยเหลือส่วนลดค่าซื้อก๊าซหุมต้ม สำหรับผู้ได้รับสิทธิสวัสดิการแห่งรัฐ
                   คณะรัฐมนตรีมีมติเห็นชอบในหลักการโครงการยกระดับความช่วยเหลือส่วนลดค่าซื้อก๊าซหุงต้ม สำหรับผู้ได้รับสิทธิสวัสดิการแห่งรัฐ (ผู้ได้รับสิทธิกลุ่มใหม่) อีก 20 บาทต่อคนต่อ 3 เดือน ในช่วงเดือนเมษายน 2566 ถึงเดือนมิถุนายน 2566 สำหรับผู้ใช้สิทธิ 7,500,000 ราย รวมเงินงบประมาณ 150,000,000 บาท ตามที่กระทรวงพลังงานเสนอ
                   สาระสำคัญ
                   มาตรการบรรเทาผลกระทบราคา LPG โครงการยกระดับความช่วยเหลือส่วนลดค่าซื้อก๊าซหุงต้มสำหรับผู้ได้รับสิทธิสวัสดิการแห่งรัฐ ผู้ได้รับสิทธิกลุ่มใหม่) มีวัตถุประสงค์เพื่อบรรเทาผลกระทบจากราคา LPG ที่อยู่ในระดับสูงและลดภาระค่าครองชีพสำหรับกลุ่มผู้มีรายได้น้อย โดยจะเพิ่มการช่วยเหลือผู้ได้รับสิทธิสวัสดิการแห่งรัฐ โดยมีรายละเอียด ดังนี้
                   1. การกำหนดสิทธิและวงเงินงบประมาณ
                   เดิมผู้ถือบัตรสวัสดิการแห่งรัฐจำนวนประมาณ 13,560,000 ราย มีการใช้สิทธิส่วนลดค่าซื้อก๊าซหุงต้ม 45 บาทต่อคนต่อ 3 เดือน ประมาณ 2,500,000 ราย ถึง 3,000,000 ราย ราคา LPG ที่อยู่ในระดับสูงและการยกระดับความช่วยเหลือ อีก 55 บาทต่อคนต่อ 3 เดือน รวมเป็น 100 บาทต่อคนต่อ 3 เดือน ส่งผลให้การใช้สิทธิเพิ่มสูงขึ้น โดยระหว่างเดือนเมษายน 2565 ถึงเดือนธันวาคม 2565 มีอัตราเติบโตเฉลี่ยร้อยละ 20.5 ประกอบกับผู้ผ่านคุณสมบัติสวัสดิการแห่งรัฐรอบใหม่มีจำนวนเพิ่มสูงขึ้นจากรอบที่ผ่านมาจึงได้ประมาณการกลุ่มเป้าหมายผู้ใช้สิทธิ จำนวน 7,500,000 ราย ดังนั้น จึงคาดว่าจะใช้งบประมาณ 150,000,000 บาท (7,500,000 x 20) ในช่วงเดือนเมษายน 2566 ถึงเดือนมิถุนายน 2566
                   2. การดำเนินการภายหลังได้รับงบประมาณ
                   กรมบัญชีกลางจะเป็นผู้ดำเนินการแทนกรมธุรกิจพลังงาน ผ่านวิธีการเบิกจ่ายงบประมาณแทนกัน โดยกรมบัญชีกลางจะดำเนินการเบิกจ่ายส่วนลดค่าซื้อก๊าซหุงต้ม 100 บาทต่อคนต่อ 3 เดือน ให้กับร้านค้าก๊าซหุงต้มที่ผู้ได้รับบัตรสวัสดิการแห่งรัฐไปใช้สิทธิในช่วงเดือนเมษายน 2566 ถึงเดือนมิถุนายน 2566 โดยเบ่งเป็นส่วนลด 80 บาท เบิกจ่ายจากกองทุนประชารัฐสวัสดิการเพื่อเศรษฐกิจฐานรากและสังคมและส่วนลดอีก 20 บาท เบิกจ่ายจากงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น เมื่อสิ้นสุดโครงการแล้ว ให้กรมบัญชีกลางส่งเงินคืนกรมธุรกิจพลังงาน ทั้งนี้ กรณีโอนเงินไม่สำเร็จ ให้ดำเนินการติดตามเพื่อโอนเงินให้แก่ร้านค้าก๊าซหุงต้ม จนถึงวันที่ 31 สิงหาคม 2566
                   3. การใช้ส่วนลดของผู้ถือบัตรสวัสดิการแห่งรัฐ
                     ผู้ได้รับสิทธิสวัสดิการแห่งรัฐจะสามารถใช้สิทธิได้ในช่วงเดือนเมษายน 2566 ถึงเดือนมิถุนายน 2566
                   4. งบประมาณ
                      ขอรับจัดสรรงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น จำนวน 150,000,000 บาท
 
38. เรื่อง การทบทวนมติคณะรัฐมนตรี เมื่อวันที่ 13 กุมภาพันธ์ 2533 เรื่อง การจำแนกประเภทที่ดิน จังหวัดขอนแก่น (เฉพาะแห่ง)
                   คณะรัฐมนตรีมีมติเห็นชอบการทบทวนมติคณะรัฐมนตรี เมื่อวันที่ 13 กุมภาพันธ์ 2533 เรื่อง การจำแนกประเภทที่ดินจังหวัดขอนแก่น (เฉพาะแห่ง) ตามที่สำนักงานคณะกรรมการนโยบายที่ดินแห่งชาติเสนอ ดังนี้
                   1. ทบทวนชื่อมติคณะรัฐมนตรีดังกล่าว จากเดิม “เรื่อง การจำแนกประเภทที่ดิน จังหวัดขอนแก่น (เฉพาะแห่ง)” เป็น “เรื่อง การจำแนกประเภทที่ดินออกจากป่าไม้ถาวร”
                   2. ทบทวนมติจากเดิม “อนุมัติตามที่กระทรวงเกษตรและสหกรณ์เสนอ โดยให้กระทรวงเกษตรและสหกรณ์รับความเห็นฝ่ายเลขานุการคณะกรรมการพัฒนาที่ดินเกี่ยวกับการจำแนกพื้นที่ที่กันออกจากการกำหนดเป็นป่าสงวนแห่งชาติ เขตอุทยานแห่งชาติ เขตรักษาพันธุ์สัตว์ป่าแล้ว เป็นเขตที่เพิกถอนให้เป็นพื้นที่ที่ได้จำแนกออกจากป่าไม้ถาวร ไปพิจารณาดำเนินการต่อไปด้วย” เป็น
                             “(1) อนุมัติให้จำแนกพื้นที่ที่ราษฎร 3 ตำบล ในอำเภอภูเวียง จังหวัดขอนแก่น เนื้อที่ประมาณ 53,726 ไร่ ออกจากป่าไม้ถาวร เพื่อให้ราษฎรทำกินหรือใช้ประโยชน์อย่างอื่น
                               (2) กรณีการจำแนกพื้นที่ที่กันออกจากการกำหนดเป็นป่าสงวนแห่งชาติ เขตอุทยานแห่งชาติ และเขตรักษาพันธุ์สัตว์ป่า หรือเขตที่เพิกถอน ให้ถือว่าเป็นพื้นที่ที่ได้จำแนกออกจากป่าไม้ถาวร โดยเป็นหลักการครอบคลุมทั่วประเทศ”
 
39. เรื่อง ผลการดำเนินการปรับปรุงแผนที่แนวเขตที่ดินของรัฐแบบบูรณาการ มาตราส่วน 1 : 4000 (One Map) พื้นที่อุทยานแห่งชาติทับลาน
                   คณะรัฐมนตรีมีมติเห็นชอบตามที่คณะกรรมการนโยบายที่ดินแห่งชาติ (คทช.) โดยสำนักงานคณะกรรมการนโยบายที่ดินแห่งชาติ เสนอดังนี้
                   1. เห็นชอบแนวทางการใช้เส้นปรับปรุงการสำรวจแนวเขต ปี พ.ศ. 2543 ในการปรับปรุงแผนที่แนวเขตที่ดินของรัฐแบบบูรณาการ มาตราส่วน 1 : 4000 (One Map) พื้นที่อุทยานแห่งชาติทับลาน จังหวัดนครราชสีมา และจังหวัดปราจีนบุรี และให้กรมอุทยานแห่งชาติ สัตว์ป่า และพันธุ์พืช กรมป่าไม้ สำนักงานการปฏิรูปที่ดินเพื่อเกษตรกรรม จังหวัดนครราชสีมา และจังหวัดปราจีนบุรี ร่วมกันตรวจสอบข้อมูลพื้นที่ของจุดที่ไม่ชัดเจนให้แล้วเสร็จภายใน 3 เดือน และเร่งรัดดำเนินการสำรวจเพื่อจัดทำแนวกันชน (Buffer Zone) ที่ชัดเจน เพื่อรักษาความสมบูรณ์ของพื้นที่มรดกโลกและสภาพพื้นที่ป่าไม้ ภายหลังจากคณะรัฐมนตรีเห็นชอบ
                   2. เห็นชอบการดำเนินคดีกับผู้กระทำผิดให้เป็นไปตามกระบวนการยุติธรรม โดยไม่เกี่ยวข้องหรือมีผลต่อรูปคดีความต่าง ๆ ที่อยู่ในกระบวนการยุติธรรมและการพิจารณาของศาลแต่อย่างใดและกำหนดแนวทางการคุ้มครองการดำเนินงานของเจ้าหน้าที่ที่ได้ดำเนินการจับกุมดำเนินคดีตามกฎหมาย
                   3. เห็นชอบการดำเนินงานในพื้นที่ที่กันออกจากเขตอุทยานแห่งชาติทับลานให้กรมอุทยานแห่งชาติ สัตว์ป่า และพันธุ์พืช และกรมป่าไม้ส่งมอบพื้นที่ให้สำนักงานการปฏิรูปที่ดินเพื่อเกษตรกรรมดำเนินการจัดที่ดินให้ประชาชนอยู่อาศัยทำกินตามแนวทาง คทช. หรือตามกฎหมายว่าด้วยการปฏิรูปที่ดินเพื่อเกษตรกรรมแล้วแต่กรณี โดยให้ส่วนราชการที่เกี่ยวข้องดำเนินการตามกฎหมายและระเบียบต่อไป สำหรับพื้นที่ป่าอุดมสมบูรณ์ที่จะผนวกเพิ่มประมาณ 110,000 ไร่ ให้กระทรวงทรัพยากรธรรมชาติและสิ่งแวดล้อมพิจารณาดำเนินการตามความเหมาะสมต่อไป
                   4. เห็นชอบการดำเนินงานของภาครัฐในการประกาศหวงห้ามเขตที่ดินของรัฐให้มีการประชาสัมพันธ์ให้ประชาชนได้รับทราบ และมีส่วนร่วมในการดำเนินการของภาครัฐ และหากประชาชนอยู่ในที่ดินของรัฐ ก็ควรเร่งรัดให้เกิดการพิสูจน์สิทธิตามมาตรการที่ คทช. กำหนด
                   ทั้งนี้ ให้ยกเว้นการดำเนินการตามมติคณะรัฐมนตรี เมื่อวันที่ 30 มิถุนายน 2541 เรื่อง การแก้ไขปัญหาที่ดินในพื้นที่ป่าไม้ ในส่วนมาตรการและแนวทางด้านการจัดการทรัพยากรที่ดินและป่าไม้ “ข้อ 2.1 ในประเด็นที่รัฐจะไม่นำพื้นที่ป่าอนุรักษ์ตามกฎหมาย และป่าอนุรักษ์ตามมติคณะรัฐมนตรี ไปดำเนินการตามกฎหมายว่าด้วยการปฏิรูปที่ดินเพื่อเกษตรกรรม” เฉพาะในกรณีอุทยานแห่งชาติทับลาน
 
40. เรื่อง ขอความเห็นชอบในหลักการให้กรมป่าไม้ดำเนินการเพิกถอนพื้นที่ป่าสงวนแห่งชาติที่กองทัพภาคที่ 3 ส่งคืนกรมป่าไม้ ท้องที่อำเภอเขาค้อ จังหวัดเพชรบูรณ์
                   คณะรัฐมนตรีมีมติเห็นชอบตามที่กระทรวงทรัพยากรธรรมชาติและสิ่งแวดล้อมเสนอดังนี้
                   1. เห็นชอบในหลักการให้กรมป่าไม้ดำเนินการเพิกถอนพื้นที่ป่าสงวนแห่งชาติที่กองทัพภาคที่ 3 ส่งคืนกรมป่าไม้ ท้องที่อำเภอเขาค้อ จังหวัดเพชรบูรณ์ และให้กรมธนารักษ์ไปดำเนินการตามกฎหมายที่ราชพัสดุและระเบียบที่เกี่ยวข้อง โดยให้กรมธนารักษ์พิจารณาดำเนินการตามพระราชบัญญัติที่ราชพัสดุ พ.ศ. 2562 ในการแต่งตั้งคณะกรรมการการเข้าทำประโยชน์ในที่ดินราชพัสดุที่รับมอบจากกรมป่าไม้ ในพื้นที่อำเภอเขาค้อ จังหวัดเพชรบูรณ์ และจัดทำแผนการบริหารจัดการพื้นที่ที่เหมาะสม โดยคำนึงถึงการอนุรักษ์และรักษาความสมดุลทางทรัพยากรธรรมชาติและสิ่งแวดล้อม เพื่อให้เกิดความโปร่งใส ถูกต้อง เป็นธรรม และเกิดประโยชน์สูงสุดต่อทางราชการ
                   2. สำหรับพื้นที่ที่คงสภาพป่าไม้ ให้กรมป่าไม้เร่งรัดดำเนินการเพื่อรักษาความสมบูรณ์ของสภาพพื้นที่ป่าไม้ รวมทั้งการสำรวจเพื่อจัดทำแนวกันชน (Buffer Zone) ที่ชัดเจนต่อไป
                   3. เห็นชอบการดำเนินงานในพื้นที่ที่ตรวจยึดดำเนินคดีให้เป็นไปตามกระบวนการยุติธรรมและไม่ตัดสิทธิบุคคลในพื้นที่ที่ต้องการเข้าสู่กระบวนการพิสูจน์สิทธิ์การครอบครองที่ดินของรัฐตามหลักเกณฑ์และแนวทางที่คณะกรรมการนโยบายที่ดินแห่งชาติกำหนด
                   4. มอบหมายให้กระทรวงทรัพยากรธรรมชาติและสิ่งแวดล้อม และกระทรวงการคลังดำเนินการต่อไป
 
41. เรื่อง โครงการโคล้านครอบครัว
                   คณะรัฐมนตรีมีมติเห็นชอบตามที่สำนักงานกองทุนหมู่บ้านและชุมชนเมืองแห่งชาติ เสนอดังนี้
                   1. เห็นชอบในหลักการโครงการโคล้านครอบครัว วงเงิน 5,000 ล้านบาท
                   2. ให้รัฐชดเชยต้นทุนการเงินให้สถาบันการเงิน (ธนาคารเพื่อการเกษตรและสหกรณ์การเกษตร) อัตราร้อยละ 4 บาทต่อปี ภายในวงเงิน 600 ล้านบาท โดยในปีแรกให้ใช้งบประมาณจากโครงการเพิ่มทุนกองทุนหมู่บ้านและชุมชนเมือง ระยะที่ 3 จำนวน 350 ล้านบาท เพื่อชดเชยต้นทุนการเงินให้กับสถาบันการเงิน ภายในวงเงิน 200 ล้านบาท และงบบริหารโครงการ ภายในวงเงิน 150 ล้านบาท และให้สำนักงานกองทุนหมู่บ้านและชุมชนเมืองแห่งชาติ (สทบ.) ตั้งงบประมาณรายจ่ายประจำปี เพื่อชดเชยต้นทุนการเงินให้สถาบันการเงิน ในปีที่ 2 - 4 ภายในวงเงิน 400 ล้านบาท
                   3. มอบหมายสำนักงานกองทุนหมู่บ้านและชุมชนเมืองแห่งชาติร่วมกับกระทรวงการคลัง สำนักงบประมาณ และธนาคารเพื่อการเกษตรและสหกรณ์การเกษตร (ธ.ก.ส.) ดำเนินโครงการตามอำนาจหน้าที่รับผิดชอบเพื่อให้บรรลุวัตถุประสงค์เป้าหมายของโครงการและเจตนารมณ์ของรัฐบาลต่อไป
                   ทั้งนี้ สำนักงานกองทุนหมู่บ้านและชุมชนเมืองแห่งชาติ เล็งเห็นถึงความเดือดร้อนของสมาชิกกองทุนหมู่บ้านและชุมชนเมือง ในการประกอบอาชีพ เพื่อฟื้นฟู หรือกระตุ้นเศรษฐกิจ เพื่อเพิ่มขีดความสามารถในการประกอบอาชีพ และยกระดับคุณภาพชีวิตของสมาชิกกองทุนหมู่บ้านและชุมชนเมือง อีกทั้งเพื่อลดภาระค่าใช้จ่ายอันเกิดจากการกู้ยืมจากสถาบันการเงิน จึงมีความจำเป็นเร่งด่วนในการดำเนินงานตามโครงการดังกล่าว
                   สาระสำคัญ
                   สำนักงานกองทุนหมู่บ้านและชุมชนเมืองแห่งชาติ เห็นสมควรเสนอโครงการโคล้านครอบครัว วงเงิน 5,000 ล้านบาท โดยมีรายละเอียดสรุปได้ ดังนี้
 



หัวข้อ
รายละเอียด


1. วัตถุประสงค์
1.1 เพื่อส่งเสริมอาชีพโครงการโคล้านครอบครัว เช่น โค กระบือ แพะ แกะ เป็นต้น
			1.2 เพื่อให้สมาชิกกองทุนหมู่บ้านฯ สามารถเข้าถึงแหล่งเงินทุน เพื่อแก้ไขปัญหาความยากจนส่งเสริมการประกอบอาชีพ การจัดสวัสดิการ ยกระดับรายได้ และพัฒนาคุณภาพชีวิตของคนในหมู่บ้านและชุมชน
			1.3 เพื่อส่งเสริมและฟื้นฟูเศรษฐกิจฐานรากให้เข้มแข็งและยั่งยืนต่อไป


2. กลุ่มเป้าหมาย
กองทุนหมู่บ้านและชุมชนเมือง จำนวน 79,610 กองทุน


3. วงเงินโครงการ
จำนวน 5,000 ล้านบาท ประกอบด้วย วงเงินสินเชื่อของธนาคารเพื่อการเกษตรและสหกรณ์การเกษตร (ธ.ก.ส.) ร้อยละ 100


4. ประเภทสินเชื่อและระยะเวลากู้
สินเชื่อระยะยาว ระยะเวลาการชำระคืนเงินกู้ไม่เกิน 4 ปี นับจากวันลงนามในนิติกรรมสัญญา


5. วงเงินกองทุนหมู่บ้านฯ 
กองทุนหมู่บ้านฯ ให้สมาชิกกู้ยืมครัวเรือนละไม่เกิน 50,000 บาท จำนวน 100,000 ครัวเรือน (เลี้ยงโค ครัวเรือนละ 2 ตัว รวม 200,000 ตัว) ระยะเวลาการกู้ยืมเงิน 4 ปี


6. อัตราดอกเบี้ยที่ธนาคารเรียกเก็บ
6.1 ธ.ก.ส. ให้สินเชื่อกับกองทุนหมู่บ้านฯ อัตราดอกเบี้ยร้อยละ 0 ต่อปี
			6.2 กองทุนหมู่บ้านฯ ชำระคืนเงินกู้ให้สภาบันการเงินให้แล้วเสร็จภายในระยะเวลา 4 ปี
			6.3 กองทุนหมู่บ้านฯ ชำระคืนเงินต้นปีที่ 3 ร้อยละ 50 ของวงเงินที่กู้ยืม และชำระคืนเงินต้นที่เหลือในปีที่ 4 ทั้งนี้ กองทุนหมู่บ้านและชุมชนเมืองสามารถชำระคืนเงินต้นก่อนกำหนดได้


7. เงื่อนไขการให้สินเชื่อของกองทุนหมู่บ้านฯ 
7.1 กองทุนหมู่บ้านฯ ให้สินเชื่อกับสมาชิกกองทุนหมู่บ้านฯ อัตราดอกเบี้ยร้อยละ 0 ต่อปี
			7.2 สมาชิกกองทุนหมู่บ้านฯ ชำระคืนเงินต้นให้กองทุนหมู่บ้านฯ ให้แล้วเสร็จภายในระยะเวลา 4 ปี โดยในปีที่ 3 ให้ชำระคืนเงินต้นร้อยละ 50 ของวงเงินที่กู้ยืม และชำระคืนเงินต้นที่เหลือในปีที่ 4 ทั้งนี้ สมาชิกกองทุนหมู่บ้านและชุมชนเมืองสามารถชำระคืนเงินต้นก่อนกำหนดได้
			*กองทุนหมู่บ้านฯ สามารถกำหนดค่าธรรมเนียม หรือค่าใช้จ่ายในการดำเนินการจากสมาชิกที่กู้ยืมได้ตามที่กองทุนหมู่บ้านและชุมชนเมืองกำหนด


8. วิธีการดำเนินการ
กองทุนหมู่บ้านฯ ต้องนำหลักฐานการขอสินเชื่อจากสมาชิกกองทุนหมู่บ้านฯ เพื่อประกอบการเบิกเงินกู้จาก ธ.ก.ส.


9. ระยะเวลาดำเนินโครงการ
กองทุนหมู่บ้านฯ ยื่นคำขอกู้และทำนิติกรรมสัญญากับสถาบันการเงิน ให้แล้วเสร็จภายในระยะเวลา 6 เดือน ในกรอบวงเงิน 5,000 ล้านบาท แล้วแต่อย่างใดอย่างหนึ่งถึงกำหนดก่อน


10. การชดเชย
10.1 รัฐชดเชยให้กับสถาบันการเงินตามต้นทุนทางการเงินที่เกิดขึ้นจริงของสถาบันการเงิน (ในอัตราร้อยละ 4 ต่อปี)
			          ปีที่ 1 (ร้อยละ 4 x 5,000 ล้านบาท = 200 ล้านบาท)
			          ปีที่ 2 (ร้อยละ 4 x 5,000 ล้านบาท = 200 ล้านบาท)
			          ปีที่ 3 (ร้อยละ 4 x 2,500 ล้านบาท = 100 ล้านบาท)
			          ปีที่ 4 (ร้อยละ 4 x 2,500 ล้านบาท = 100 ล้านบาท)
			          ประมาณการวงเงินชดเชยให้สถาบันการเงินรวม 600 ล้านบาท
			10.2 ธ.ก.ส. สามารถแยกบัญชีมาตรการดังกล่าวเป็นบัญชีธุรกรรมตามนโยบายรัฐ (Public Service Account : PSA) โดยไม่ได้รับการชดเชยความเสียหายในอนาคต
			10.3 ธ.ก.ส. สามารถนำต้นทุนในการบริหารจัดการบวกกลับเพื่อใช้ ในการคำนวณโบนัสประจำปีของพนักงานได้


11. งบบริหารโครงการ
งบประมาณจากสำนักงานกองทุนหมู่บ้านและชุมชนเมืองแห่งชาติ
			(โครงการเพิ่มทุนกองทุนหมู่บ้านและชุมชนเมือง ระยะที่ 3) วงเงินจำนวน 150 ล้านบาท


12. ประโยชน์ที่จะได้รับ
12.1 ส่งเสริม สนับสนุน การสร้างงาน สร้างอาชีพ สร้างรายได้ ให้ครัวเรือนสมาชิกกองทุนหมู่บ้านและชุมชนเมือง
			12.2 ลดภาระค่าครองชีพให้กับครัวเรือนสมาชิกกองทุนหมู่บ้านและชุมชนเมือง
			12.3 มีการจัดระบบสวัสดิภาพ สวัสดิการของกองทุนหมู่บ้านและชุมชนเมืองให้สมาชิกกองทุนหมู่บ้านและชุมชนเมือง
			12.4 สร้างระบบเศรษฐกิจฐานรากในระดับหมู่บ้านและชุมชนให้มีความเข้มแข็งและยั่งยืน


13. การติดตามและประเมินผล
ติดตามความก้าวหน้าการดำเนินงานรายเดือน หรือรายไตรมาส โดยให้ธนาคารรายงานข้อมูลกองทุนหมู่บ้านและชุมชนเมืองที่ยื่นแบบคำขอรับการสนับสนุนงบประมาณ และผลการอนุมัติงบประมาณของธนาคาร



 
42. เรื่อง ขออนุมัติงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น ของกรมเจ้าท่า
                   คณะรัฐมนตรีมีมติอนุมัติงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น เพื่อขุดลอกและบำรุงรักษาร่องน้ำชายฝั่งทะเลที่ร่องน้ำปากพนัง อำเภอปากพนัง จังหวัดนครศรีธรรมราช ของกรมเจ้าท่า เนื้อดินประมาณ 1.50 ล้านลูกบาศก์เมตร วงเงิน 144.9387 ล้านบาท ตามที่กระทรวงคมนาคมเสนอ
                   สาระสำคัญ
                   การขุดลอกและบำรุงรักษาร่องน้ำชายฝั่งทะเลที่ร่องน้ำปากพนังฯ เนื้อดินประมาณ 1.50 ล้านลูกบาศก์เมตร วงเงิน 144.9387 ล้านบาท ดังนี้
                   (1) วัตถุประสงค์ : เพื่อเพิ่มขีดความสามารถในการเดินเรือได้อย่างสะดวกและปลอดภัย ช่วยลดต้นทุนในการขนส่งสินค้า รวมทั้ง ส่งเสริมระบบเครือข่ายการคมนาคมขนส่ง (Logistics) ในการกระจายสินค้ารองรับการขยายตัวทางเศรษฐกิจอันจะเป็นการส่งเสริมเศรษฐกิจของจังหวัดและพื้นที่ภาคใต้ฝั่งตะวันออก
                   (2) แผนการดำเนินการ : ระยะเวลาดำเนินการ 150 วัน คาดว่าจะลงนามในสัญญาได้ ในเดือนเมษายน 2566 กำหนดแล้วเสร็จเดือนกันยายน 2566
                   (3) แผนการเบิกจ่ายเงิน : วงเงินรวม 144.9387 ล้านบาท โดยใช้จ่ายจากงบประมาณรายจ่ายประจำปีงบประมาณ พ.ศ. 2566 งบกลาง รายการเงินสำรองจ่ายเพื่อกรณีฉุกเฉินหรือจำเป็น
                   ทั้งนี้ การขุดลอกและบำรุงรักษาร่องน้ำชายฝั่งทะเลที่ร่องน้ำปากพนังฯ จะช่วยให้การเดินเรือมีความสะดวกและปลอดภัย ยกระดับประสิทธิภาพการขนส่งชายฝั่งของไทย และลดต้นทุนการขนส่งสินค้ารวมทั้งส่งเสริมการเพาะเลี้ยงสัตว์น้ำและการประมง อันจะช่วยเพิ่มขีดความสามารถในการแข่งขันของประเทศ ส่งเสริมการขยายตัวทางเศรษฐกิจของจังหวัดและพื้นที่ภาคใต้ฝั่งตะวันออก และยกระดับคุณภาพชีวิตของประชาชนในพื้นที่ สอดคล้องตามยุทธศาสตร์ชาติระยะ 20 ปี ด้านการสร้างขีดความสามารถในการแข่งขันและแผนพัฒนาเศรษฐกิจและสังคมแห่งชาติ ฉบับที่ 13 หมุดหมายที่ 5 : ไทยเป็นประตูการค้าการลงทุนและยุทธศาสตร์ทางโลจิสติกส์ที่สำคัญของภูมิภาค โดยกรมเจ้าท่ามีความพร้อมสามารถดำเนินการได้ทันที
                   กระทรวงคมนาคมได้สั่งการให้กรมเจ้าท่าดำเนินโครงการขุดลอกและบำรุงรักษาร่องน้ำชายฝั่งทะเลที่ร่องน้ำปากพนังฯ ให้เป็นไปตามกฎหมาย ระเบียบ หลักเกณฑ์ มติคณะรัฐมนตรีที่เกี่ยวข้องและหลักธรรมาภิบาลให้ถูกต้องและครบถ้วน และเนื่องจากโครงการดังกล่าวเกี่ยวข้องกับความเป็นอยู่ของประชาชนในพื้นที่ จึงให้กรมเจ้าท่าประชาสัมพันธ์เพื่อสร้างการรับรู้และรับฟังความคิดเห็นของประชาชนในพื้นที่อย่างต่อเนื่องตลอดระยะเวลาโครงการด้วย
 
 



ต่างประเทศ



43. เรื่อง ขออนุมัติการลงนามในข้อตกลงการดำเนินการว่าด้วยความร่วมมือด้านประมงระหว่างไทย-ไต้หวัน (Implementing Arrangement between the Thailand Trade and Economic Office in Taipei and the Taipei Economic and Cultural office in Thailand on Fisheries Cooperation: IA)
                   คณะรัฐมนตรีมีมติเห็นชอบและอนุมัติให้มีการลงนามในข้อตกลงการดำเนินการว่าด้วยความร่วมมือด้านประมงระหว่างไทย - ไต้หวัน (Implementing Arrangement between the Thailand Trade and Economic Office in Taipei and the Taipei Economic and Cultural office in Thailand on Fisheries Cooperation: IA) ระหว่างสำนักงานการค้าและเศรษฐกิจไทย (ไทเป) [Thailand Trade and Economic Office (Taipei): TTEO] และสำนักงานเศรษฐกิจและวัฒนธรรมไทเป ประจำประเทศไทย (Taipei Economic and Cultural Office: TECO) รวมทั้งอนุมัติในหลักการว่าก่อนที่จะมีการลงนาม หากมีความจำเป็นที่จะต้องปรับปรุงแก้ไขข้อตกลงฯ ในประเด็นที่ไม่ใช่หลักการสำคัญ ให้กระทรวงเกษตรและสหกรณ์ (กษ.) ดำเนินการได้โดยไม่ต้องเสนอคณะรัฐมนตรีพิจารณาอีก และอนุมัติให้ผู้อำนวยการใหญ่สำนักงานการค้าและเศรษฐกิจไทย (ไทเป) เป็นผู้ลงนามในข้อตกลงฯ ตามที่กระทรวงเกษตรและสหกรณ์ (กษ.) เสนอ
 
44. เรื่อง การแจ้งยืนยันความพร้อมของไทยในการปฏิบัติตามแนวทางและหลักเกณฑ์ใหม่สำหรับประเทศคู่เจรจาของกรอบการประชุมหมู่เกาะแปซิฟิก (Pacific Islands Forum: PIF)
                   คณะรัฐมนตรีมีมติเห็นชอบต่อการแจ้งยืนยันความพร้อมของไทยในการปฏิบัติตามแนวทางและหลักเกณฑ์ใหม่สำหรับประเทศคู่เจรจาของกรอบการประชุมหมู่เกาะแปซิฟิก (Pacific Islands Forum: PIF) (แนวทางและหลักเกณฑ์ใหม่ฯ) ตามที่กระทรวงการต่างประเทศ (กต.) เสนอ
                   สาระสำคัญ
                   1. PIF เป็นองค์กรระดับภูมิภาคของประเทศในมหาสมุทรแปซิฟิก จัดตั้งขึ้นในปี พ.ศ. 2514 เพื่อขยายความร่วมมือด้านการเมือง เศรษฐกิจ การพัฒนาที่ยั่งยืน ธรรมาภิบาล และความมั่นคง โดยปัจจุบันมีสมาชิก      17 ประเทศ และประเทศคู่เจรจา 20 ประเทศ (รวมถึงไทยด้วย1) และ 1 องค์กร (สหภาพยุโรป) ซึ่งที่ผ่านมาไทยมีบทบาทที่แข็งขันและสร้างสรรค์อย่างต่อเนื่องในการดำเนินความสัมพันธ์กับประเทศหมู่เกาะแปซิฟิกที่เป็นสมาชิกของ PIF ผ่านการดำเนินความร่วมมือเพื่อการพัฒนา การให้ความช่วยเหลือเมื่อประสบภัยพิบัติ และข้อริเริ่มของไทยในการเป็นเจ้าภาพจัดการประชุมประจำปี Thailand - Pacific Island Countries Forum (TPIF) ระหว่างปี 2557 - 2560 ตลอดจนการเข้าร่วมการประชุมประจำปีของ PIF อย่างสม่ำเสมอ
                   2. ในการประชุมผู้นำประเทศสมาชิกกรอบ PIF อย่างไม่เป็นทางการ ครั้งที่ 51 เมื่อวันที่ 6 สิงหาคม 2564 ที่ประชุมได้มีมติรับรองแนวทางและหลักเกณฑ์ใหม่สำหรับประเทศคู่เจรจา (Guidelines and Criteria for Forum Dialogue Partners) และขอให้ไทยในฐานะประเทศคู่เจรจาของ PIF แจ้งสำนักเลขาธิการ PIF เพื่อยืนยันความพร้อมในการปฏิบัติตามแนวทางและหลักเกณฑ์ใหม่
                   3. แนวทางและหลักเกณฑ์ใหม่ฯ เป็นเอกสารแสดงเจตนารมณ์เพื่อส่งเสริมความสัมพันธ์และความร่วมมือระหว่าง PIF กับประเทศคู่เจรจา โดยจะนำหลักการบลู แปซิฟิก มาใช้ในการหารือสำหรับการประชุมของประเทศสมาชิกและการประชุมประเทศคู่เจรจา โดยหลักการดังกล่าวประกอบด้วย (1) การยอมรับและมีปฏิสัมพันธ์ด้วยการเป็นสมาชิกเต็มรูปแบบ (One Blue Pacific) (2) การยึดถือและขับเคลื่อนจุดเน้นระดับภูมิภาคของกรอบการประชุม PIF (3) การวางแผนร่วมกัน การคำเนินโครงการและนำไปสู่การปฏิบัติโดยกรอบการประชุม PIF และประเทศคู่เจรจา (4) การดำเนินการไปในทิศทางเดียวกัน และเสริมสร้างกลไก กระบวนการ และการประชุมในระดับภูมิภาค/ระหว่างประเทศที่มีอยู่ และ (5) การจัดทำถ้อยแถลงร่วมและกำหนดแนวทางที่ชัดเจนเพื่อติดตามและนำไปสู่การปฏิบัติ
_________________________________
1คณะรัฐมนตรีได้มีมติ (14 กันยายน 2547) รับทราบการที่ไทยเข้าร่วมเป็นประเทศคู่เจรจาของ PIF
 
45. เรื่อง การประชุม Intergovernmental Negotiation Body และการประชุม Working Group on Amendments to the International Health Regulations (2005)
                   คณะรัฐมนตรีมีมติเห็นชอบและอนุมัติตามที่กระทรวงสาธารณสุข (สธ.) เสนอ ดังนี้
                   1. เห็นชอบกรอบการเจรจา ท่าทีของการเจรจา และแนวทางของไทยสำหรับการประชุม Intergovernmental Negotiation Body (INB) และการประชุม Working Group on Amendments to the International Health Regulations (2005)
                   2. อนุมัติให้คณะผู้แทนไทยเข้าร่วมการประชุม Intergovernmental Negotiation Body (INB) และการประชุม Working Group on Amendments to the International Health Regulations (2005) ประกอบด้วย (1) สธ. (2) กระทรวงการต่างประเทศ (กต.) และ (3) หน่วยงานอื่น ๆ ที่เกี่ยวข้อง เช่น สำนักงานอัยการสูงสุด กระทรวงพาณิชย์ กระทรวงคมนาคม สำนักงานหลักประกันสุขภาพแห่งชาติ สถาบันวัคซีนแห่งชาติ เพื่อร่วมเจรจาอนุสัญญา ข้อตกลง หรือตราสารระหว่างประเทศอื่น ๆ ขององค์การอนามัยโลก ด้านการป้องกัน การเตรียมความพร้อม การรับมือกับการระบาดและการฟื้นฟูระบบสุขภาพภายหลังการระบาดของโรค ตลอดจนการเจรจาปรับแก้กฎอนามัยระหว่างประเทศ 2005 โดยให้ผู้แทน สธ. เป็นหัวหน้าคณะ โดยไม่ต้องมีการเสนอองค์ประกอบคณะผู้แทนของฝ่ายไทยให้คณะรัฐมนตรีพิจารณาเป็นรายกรณี
                   3. อนุมัติให้ สธ. กต. ร่วมพิจารณาหารือกับหน่วยงานอื่น ๆ ที่เกี่ยวข้องและดำเนินการโดยไม่ต้องขอความเห็นชอบจากคณะรัฐมนตรีอีก ในกรณีที่มีการปรับเปลี่ยนกรอบการเจรจาดังกล่าวข้างต้นที่ไมใช่สาระสำคัญหรือขัดผลประโยชน์ของไทย
(สธ. มีกำหนดเข้าร่วมประชุมในระหว่างวันที่ 3 - 6 เมษายน 2566)
                   สาระสำคัญ
                   การประชุม Intergovernmental Negotiation Body (INB) และการประชุม Working Group on Amendments to the International Health Regulations (2005) (WGIHR) เป็นการประชุมเพื่อแลกเปลี่ยนความเห็น ข้อเสนอแนะ และร่วมเจรจาเพื่อพัฒนาร่างอนุสัญญา ข้อตกลง หรือตราสารระหว่างประเทศอื่น ๆ ขององค์การอนามัยโลก ด้านการป้องกัน การเตรียมความพร้อม การรับมือกับการระบาดและการฟื้นฟูระบบสุขภาพภายหลังการระบาดของโรค และการปรับแก้กฎอนามัยระหว่างประเทศ 2005 โดยเป็นผลสืบเนื่องมาจากการประชุมสมัชชาอนามัยโลก (สมัยพิเศษ) ระหว่างวันที่ 29 พฤศจิกายน - 1 ธันวาคม 2564 ณ สำนักงานใหญ่องค์การอนามัยโลก นครเจนีวา สมาพันธรัฐสวิส ที่มีข้อตัดสินใจให้จัดตั้งกลไกการหารือและต่อรองระหว่างประเทศสมาชิกให้เป็นกลไกหารือในการกำหนดการจัดทำข้อผูกพันต่าง ๆ ข้อกำหนดของการทำงาน ตลอดจนระยะเวลาการทำงาน พร้อมกำหนดให้มีตัวแทน 6 ภูมิภาคขององค์การอนามัยโลกภูมิภาคละ 1 ประเทศ ซึ่งองค์ประกอบจากตัวแทน 6 ภูมิภาค ประกอบด้วย



ภูมิภาค
ประเทศตัวแทน


ภูมิภาคอเมริกา
ประเทศบราซิล


ภูมิภาคเมดิเตอร์เรเนียนตะวันออก
ประเทศอียิปต์


ภูมิภาคแปซิฟิกตะวันตก
ประเทศญี่ปุ่น


ภูมิภาคแอฟริกา
ประเทศแอฟริกาใต้


ภูมิภาคยุโรป
ประเทศเนเธอร์แลนด์ (ประธาน)


ภูมิภาคเอเชียตะวันออกเฉียงใต้
ประเทศไทย (รองประธาน)



และได้กำหนดให้จัดการประชุมหารือกับประเทศสมาชิกองค์การอนามัยโลก จำนวน 9 ครั้ง และนำเสนอในที่ประชุมสมัชชาอนามัยโลก สมัยที่ 77 ที่จะจัดขึ้นในเดือนพฤษภาคม 2567
 
46.  เรื่อง การเป็นเจ้าภาพจัดการประชุมประจำปีสภาผู้ว่าการธนาคารโลกและกองทุนการเงินระหว่างประเทศ     ปี 2569
                   คณะรัฐมนตรีรับทราบผลการดำเนินการเกี่ยวกับการเป็นเจ้าภาพจัดการประชุมประจำปีสภาผู้ว่าการธนาคารโลกและกองทุนการเงินระหว่างประเทศ (International Monetary Fund: IMF) ปี 2569 ตามที่กระทรวงการคลัง (กค.) เสนอ สรุปสาระสำคัญได้ ดังนี้
                   1. ธนาคารโลกและ IMF มีการจัดประชุมปีละ 2 ครั้ง ได้แก่ (1) การประชุม Spring Meeting        ในเดือนเมษายน ณ กรุงวอชิงตัน ดี. ซี. สหรัฐอเมริกา และ (2) การประชุมประจำปีสภาผู้ว่าการธนาคารโลกฯ ในเดือนตุลาคมของทุกปี โดยจะมีจัดการประชุมประจำปีสภาผู้ว่าการธนาคารโลกฯ ในประเทศสมาชิกทุก ๆ 3 ปี และไทยเป็นเจ้าภาพจัดการประชุมประจำปีสภาผู้ว่าการธนาคารโลกฯ ครั้งล่าสุด เมื่อปี 2534 ณ ศูนย์การประชุมแห่งชาติสิริกิติ์
                   2. ธนาคารโลกได้มีหนังสือถึงประเทศสมาชิกที่สนใจเป็นเจ้าภาพจัดการประชุมประจำปีสภาผู้ว่าการธนาคารโลกฯ ปี 2569 ที่จะจัดในประเทศสมาชิกครั้งต่อไป ซึ่งมีกำหนดจัดในเดือนตุลาคม 2569
                   3. การดำเนินการที่ผ่านมาของ กค.
                             3.1 รัฐมนตรีว่าการกระทรวงการคลังในฐานะผู้ว่าการธนาคารโลกของไทยได้มีหนังสือถึงธนาคารโลก เมื่อวันที่ 30 มิถุนายน 2565 แสดงความสนใจในการเป็นเจ้าภาพจัดการประชุมประจำปีสภาผู้ว่าการธนาคารโลกฯ ปี 2569 และได้ส่งข้อมูลเกี่ยวกับความพร้อมในการเป็นเจ้าภาพจัดการประชุมตามข้อกำหนดของธนาคารโลกในด้านต่าง ๆ ไปยังธนาคารโลกแล้ว1
                             3.2 ไทยผ่านการพิจารณาความเหมาะสมในการเป็นเจ้าภาพจัดการประชุมประจำปีสภาผู้ว่าการธนาคารโลกฯ ปี 2569 ในเบื้องต้นร่วมกับอีก 4 ประเทศ ได้แก่ สาธารณรัฐเฮลเลนิก (กรีซ) ราชอาณาจักรซาอุดีอาระเบีย สหรัฐอาหรับเอมิเรตส์ และรัฐกาตาร์ โดยคณะทำงานของธนาคารโลกและ IMF ได้เดินทางมาสำรวจสถานที่จัดการประชุม โรงแรมที่พัก ระบบคมนาคม และความพร้อมของไทย เมื่อวันที่ 14 - 16 ธันวาคม 2565
                   4. การดำเนินการในระยะต่อไป
                             4.1 รัฐมนตรีว่าการกระทรวงการคลังจะเข้าร่วมการประชุม Spring Meeting ระหว่างวันที่ 14 - 16 เมษายน 2566 ณ สหรัฐอเมริกา ซึ่งจะมีการเสนอรายงานผลการประเมินประเทศที่มีความพร้อมในการเป็นเจ้าภาพจัดการประชุมประจำปีสภาผู้ว่าการธนาคารโลกฯ ปี 2569 ต่อคณะกรรมการบริหารกลุ่มออกเสียงของธนาคารโลกและ IMF
                             4.2 การประชุมประจำปีสภาผู้ว่าการธนาคารโลกฯ ในเดือนตุลาคม 2566 ณ ราชอาณาจักรโมร็อกโก คณะกรรมการบริหารกลุ่มออกเสียงฯ จะเสนอชื่อประเทศที่ได้รับการคัดเลือกให้เป็นเจ้าภาพจัดการประชุมประจำปีสภาผู้ว่าการธนาคารโลกฯ ปี 2569 ให้สภาผู้ว่าการธนาคารโลกและ IMF พิจารณาให้ความเห็นชอบ โดยประเทศที่ได้รับเลือกให้เป็นเจ้าภาพจัดการประชุมประจำปีสภาผู้ว่าการธนาคารโลกฯ ปี 2569 จะต้องเข้าร่วมพิธีลงนามในร่างบันทึกความเข้าใจในการเป็นเจ้าภาพจัดการประชุมประจำปีสภาผู้ว่าการธนาคารโลกฯ ปี 2569 ในช่วงเวลาดังกล่าว
                             4.3 ในกรณีที่ไทยได้รับเลือกให้เป็นเจ้าภาพจัดการประชุมประจำปีสภาผู้ว่าการธนาคารโลกฯ ปี 2569 กค. จะเสนอคณะรัฐมนตรีพิจารณาให้ความเห็นชอบการเป็นเจ้าภาพจัดการประชุมประจำปีสภาผู้ว่าการธนาคารโลกฯ ปี 2569 และขออนุมัติกรอบวงเงินงบประมาณสำหรับดำเนินการ รวมทั้งขออนุมัติการลงนามในร่างบันทึกความเข้าใจฯ ต่อไป โดยการเป็นเจ้าภาพจัดการประชุมดังกล่าวจะเป็นการแสดงบทบาทของไทยในการสนับสนุนการดำเนินงานของสถาบันการเงินระหว่างประเทศและเป็นการแสดงศักยภาพและความพร้อมของไทยในการจัดการประชุมระหว่างประเทศ รวมทั้งก่อให้เกิดกิจกรรมทางเศรษฐกิจ
ทั้งในระดับประเทศและระดับท้องถิ่นด้วย
 
________________________________
1จากการประสานข้อมูลเมี่ยวันที่ 2 มีนาคม 2566 สำนักงานเศรษฐกิจการคลังแจ้งว่า การประชุมประจำปีสภาผู้ว่าการธนาคารโลกฯ    ปี 2569 การประชุมกำหนดให้ประเทศสมาชิกหมุนเวียนเป็นเจ้าภาพ จึงไม่เข้าลักษณะเรื่องที่ต้องเสนอคณะรัฐมนตรีให้ความเห็นชอบในกรณีที่ส่วนราชการหรือหน่วยงานจะเสนอตัวให้ไทยเป็นเจ้าภาพจัดการประชุมระดับนานาชาติ ตามติคณะรัฐมนตรีเมื่อวันที่              2 ธันวาคม 2557กระทรวงการคลัง (กค.) เสนอ
 
47. เรื่อง ขอความเห็นชอบ (ร่าง) ข้อตกลงความร่วมมือโครงการเสริมสร้างความสามารถในการรับมือต่อการเปลี่ยนแปลงสภาพภูมิอากาศในลุ่มน้ำของประเทศไทย ด้วยการบริหารจัดการน้ำที่มีประสิทธิภาพและการเกษตรแบบยั่งยืน
                   คณะรัฐมนตรีมีมติเห็นชอบ (ร่าง) ข้อตกลงความร่วมมือโครงการเสริมสร้างความสามารถในการรับมือต่อการเปลี่ยนแปลงสภาพภูมิอากาศในลุ่มน้ำของประเทศไทยด้วยการบริหารจัดการน้ำที่มีประสิทธิภาพและการเกษตรแบบยั่งยืน รวมทั้งมอบหมายให้อธิบดีกรมชลประทาน กระทรวงเกษตรและสหกรณ์ (กษ.) เลขาธิการสำนักงานนโยบายและแผนทรัพยากรธรรมชาติและสิ่งแวดล้อม (สผ.) หรือผู้ที่ได้รับมอบหมายเป็นผู้ร่วมลงนามข้อตกลงความร่วมมือดังกล่าวร่วมกับสำนักงานโครงการพัฒนาแห่งสหประชาชาติ1
(United Nations Development Programme: UNDP) ทั้งนี้หากมีความจำเป็นต้องปรับปรุงแก้ไขถ้อยคำใน (ร่าง) ข้อตกลงความร่วมมือดังกล่าวและเอกสารโครงการดังกล่าวในประเด็นที่ไม่ใช่สาระสำคัญและไม่ส่งผลกระทบผูกพันเชิงนโยบาย ให้ กษ. ดำเนินการได้โดยไม่ต้องเสนอคณะรัฐมนตรีพิจารณาอีก
                   สาระสำคัญของเรื่อง
                   กษ. (กรมชลประทาน) ร่วมกับ UNDP ได้พัฒนาและจัดทำข้อเสนอโครงการเสริมสร้างความสามารถในการรับมือต่อการเปลี่ยนแปลงสภาพภูมิอากาศในลุ่มน้ำของประเทศไทยด้วยการบริหารจัดการน้ำที่มีประสิทธิภาพและการเกษตรแบบยั่งยืน (Enhancing climate resilience in Thailand through effective water management and sustainable agriculture) เพื่อขอรับงบประมาณสนับสนุนแบบให้เปล่าจากกองทุนภูมิอากาศสีเขียว2 (Green Climate Fund: GCF) โดยคณะกรรมการกองทุน GCF ได้พิจารณาให้ความเห็นชอบงบประมาณสนับสนุนแบบให้เปล่า วงเงินประมาณ 17.53 ล้านดอลลาร์สหรัฐ และ UNDP ได้จัดทำเอกสารข้อตกลงในการดำเนินโครงการ (Funding Activity Agreement: FAA) ร่วมกับกองทุน GCF ส่งผลให้สามารถเริ่มดำเนินโครงการได้ตั้งแต่วันที่ 10 มกราคม 2565 อย่างไรก็ดีก่อนเริ่มดำเนินโครงการฯ จะต้องมีการลงนามในข้อตกลงความร่วมมือๆ (Letter of Agreement) และเอกสารโครงการฯ (Project Document) ระหว่างกรมชลประทานและ UNDP
 
______________________________
1UNDP เป็นหน่วยงานการพัฒนาขององค์การสหประชาชาติซึ่งทำงานสนับสนุนงานของประเทศต่าง ๆ ในการบรรลุเป้าหมายการพัฒณาที่ยั่งยืน
2กองทุน GCF เป็นกลไกทางการเงินภายใต้กรอบอนุสัญญาสหประชาชาติว่าด้วยการเปลี่ยนแปลงสภาพภูมิอากาศเพื่อสนับสนุนการปรับเปลี่ยนกระบวนทัศน์ของประชาคมโลกสู่การพัฒนาอย่างยั่งยืนที่มีการปล่อยก๊าชเรือนกระจกในระดับต่ำและมีความสามารถในการรับมือต่อการเปลี่ยนแปลงสภาพภูมิอากาศ โดยโครงการฯ ที่ กษ. และ UNDP เสนอในครั้งนี้จะได้รับเงินช่วยเหลือแบบให้เปล่า ซึ่ง สผ. กระทรวงทรัพยากรธรรมชาติและสิ่งแวดล้อม (ทส.) ในฐานะหน่วยประสานงานหลักได้นำส่งหนังสือรับรองที่ประเทศไทยไม่มีข้อคัดค้านในการดำเนินโครงการฯ (ลงนามโดยปลัดกระทรวงทรัพยากรธรรมชาติและสิ่งแวดล้อมในฐานะผู้มีอำนาจเต็มสำหรับกองทุน GCF ประเทศไทย) ไปยังกองทุน GCF ตามลำดับแล้ว
 
48. เรื่อง แผนจัดการระดับชาติเพื่อการปฏิบัติตามอนุสัญญาสตอกโฮล์มว่าด้วยสารมลพิษที่ตกค้างยาวนาน ฉบับที่ 2 พ.ศ. 2566 - 2570
          คณะรัฐมนตรีมีมติเห็นชอบแผนจัดการระดับชาติเพื่อการปฏิบัติตามอนุสัญญาสตอกโฮล์มว่าด้วยสารมลพิษที่ตกค้างยาวนาน (อนุสัญญาสตอกโฮล์มฯ) ฉบับที่ 2 พ.ศ. 2566 - 2570 และมอบหมายหน่วยงานที่เกี่ยวข้องขับเคลื่อนการดำเนินงานตามแผนให้เป็นไปตามพันธกรณีของอนุสัญญาที่ประเทศไทยเข้าร่วมเป็นภาคีสมาชิกต่อไปตามที่กระทรวงทรัพยากรธรรมชาติและสิ่งแวดล้อม (ทส.) เสนอ
                   สารสำคัญของเรื่อง
                   อนุสัญญาสตอกโฮล์มฯ มีจุดมุ่งหมายเพื่อคุ้มครองสุขภาพอนามัยของมนุษย์และสิ่งแวดล้อม โดยการลด และ/หรือ เลิกการผลิต การใช้ และการปลดปล่อยสารมลพิษที่ตกค้างยาวนาน ( Persistent Organic Pollutants: POPs) ซึ่งเป็นกลุ่มสารประกอบอินทรีย์ที่ย่อยสลายได้ยาก มีคุณสมบัติเป็นพิษต่อมนุษย์และสัตว์ ตกค้างยาวนานสามารถสะสมในสิ่งมีชีวิต ห่วงโซ่อาหาร และสิ่งแวดล้อมได้มาก และสามารถเคลื่อนย้ายได้ไกลในสิ่งแวดล้อม โดยประเทศไทยได้ลงนามในอนุสัญญาสตอกโฮล์มฯ เมื่อวันที่ 22 พฤษภาคม 2545 (คณะรัฐมนตรีได้มีมติเห็นชอบเมื่อวันที่ 14 พฤษภาคม 2545) และต่อมาได้ให้สัตยาบันเข้าร่วมเป็นภาคีสมาชิกในอนุสัญญาสตอกโฮล์มฯ เมื่อวันที่ 31 มกราคม 2548 (คณะรัฐมนตรีได้มีมติเห็นชอบเมื่อวันที่ 18มกราคม 2548) ส่งผลให้อนุสัญญาสตอกโฮล์มฯ มีผลบังคับใช้กับประเทศไทย ตั้งแต่วันที่ 1 พฤษภาคม 2548 เป็นต้นมา
                   พันธกรณีในข้อบทที่ 7 ของอนุสัญญาสตอกโฮล์มฯ กำหนดให้ภาคีสมาชิกต้องจัดทำแผนจัดการระดับชาติเพื่อการปฏิบัติตามอนุสัญญาสตอกโฮล์มฯ และจัดส่งที่ประชุมรัฐภาคี ภายใน 2 ปี หลังจากอนุสัญญาสตอกโฮล์มฯ มีผลบังคับใช้ในประเทศ รวมทั้งพิจารณาทบทวนและปรับปรุงแผนจัดการระดับชาติฯ ให้ทันสมัยครอบคลุมการจัดการสาร POPs ที่บรรจุในภาคผนวกของอนุสัญญาสตอกโฮล์มฯ ตามความเหมาะสมเป็นระยะ เพื่อให้บรรลุเป้าหมายในการลดและขจัดมลพิษจากสารมลพิษที่ตกค้างยาวนาน ดั้งนั้นตามพันธกรณีข้อบทที่ 7 ประเทศไทยจึงต้องดำเนินการทบทวนสถานภาพและการจัดการสาร POPs ของประเทศและจัดทำแผนจัดการระดับชาติฯ ฉบับใหม่ ทส. โดยกรมควบคุมมลพิษ จึงได้ดำเนินการ จัดทำแผนจัดการระดับชาติฯ ฉบับ 2 พ.ศ. 2566 – 2570 โดยได้รับงบประมาณจากกองทุนสิ่งแวดล้อมโลก และมีศูนย์เทคโนโลยีโลหะและวัสดุแห่งชาติ สำนักงานพัฒนาวิทยาศาสตร์และเทคโนโลยีแห่งชาติ เป็นผู้ศึกษา และกำกับการดำเนินงานซึ่งคณะอนุกรรมการอนุสัญญาสตอกโฮล์มฯ ภายใต้คณะกรรมการสิ่งแวดล้อมแห่งชาติในการประชุมครั้งที่ 3/2565 เมื่อวันที่ 22 สิงหาคม 2565 และคณะกรรมการสิ่งแวดล้อมแห่งชาติในการประชุมครั้งที่ 6/2565 เมื่อวันที่ 23 ธันวาคม 2565 ได้มีมติเห็นชอบ (ร่าง) แผนจัดการระดับชาติฯ ฉบับที่ 2 พ.ศ. 2566 - 2570 ด้วยแล้ว
 
49. เรื่อง  ขออนุมัติลงนามร่างสนธิสัญญาระหว่างราชอาณาจักรไทยกับสหพันธรัฐรัสเซียว่าด้วยการส่งผู้รายข้ามแดนและการดำเนินการให้สนธิสัญญาฯ มีผลใช้บังคับ
                   คณะรัฐมนตรีมีมติเห็นชอบและอนุมัติตามที่กระทรวงการต่างประเทศ (กต.) เสนอ ดังนี้
                   1. เห็นชอบร่างสนธิสัญญาระหว่างราชอาณาจักรไทยกับสหพันธรัฐรัสเซียว่าด้วยการส่งผู้ร้ายข้ามแดน
                   2. อนุมัติให้รัฐมนตรีว่าการกระทรวงการต่างประเทศ หรือผู้ที่ได้รับมอบหมายลงนามในสนธิสัญญาฯ
                   3. มอบหมายให้กระทรวงการต่างประเทศจัดทำหนังสือมอบอำนาจเต็ม (Full Powers) ให้แก่ผู้ลงนามในข้อ 2 ข้างต้นในกรณีที่ผู้ลงนามไม่ใช่รัฐมนตรีว่าการกระทรวงการต่างประเทศ
                   4. ให้กระทรวงการต่างประเทศดำเนินการให้สนธิสัญญาฯ มีผลใช้บังคับในโอกาสอันเหมาะสมตามแต่จะตกลงกับสหพันธรัฐรัสเซียต่อไป โดยหลังจากที่ทั้งสองฝ่ายได้ลงนามสนธิสัญญาฯ แล้วกระทรวงการต่างประเทศจะดำเนินการมีหนังสือแจ้งฝ่ายสหพันธรัฐรัสเซียว่า ฝ่ายไทยได้เสร็จสิ้นการดำเนินการตามกระบวนการของกฎหมายภายในเพื่อให้สนธิสัญญาฯ มีผลใช้บังคับแล้ว โดยสนธิสัญญาฯ จะมีผลใช้บังคับ 30 วัน นับจากวันที่ภาคีได้รับการแจ้งครั้งสุดท้าย ทั้งนี้ เป็นไปตามข้อ 21 ของสนธิสัญญาฯ
                   ทั้งนี้ หากมีความจำเป็นต้องแก้ไขปรับปรุงร่างสนธิสัญญาฯ ในส่วนที่ไม่ใช่สาระสำคัญก่อนมีการลงนาม ให้กระทรวงการต่างประเทศสามารถดำเนินการได้โดยไม่ต้องนำเสนอคณะรัฐมนตรีพิจารณาอีกครั้ง
                   สาระสำคัญ ร่างสนธิสัญญาฯ มีวัตถุประสงค์ เนื้อหาสาระ และหลักเกณฑ์ในการให้ความร่วมมือในการส่งผู้ร้ายข้ามแดนคล้ายคลึงกับสนธิสัญญาในเรื่องเดียวกันที่ประเทศไทยได้จัดทำกับประเทศต่าง ๆ และสอดคล้องกับหลักเกณฑ์ตามพระราชบัญญัติส่งผู้ร้ายข้ามแดน พ.ศ. 2551
 
50. เรื่อง ร่างเอกสารการขยายระยะเวลาของความตกลงว่าด้วยความมั่นคงทางปิโตรเลียมของอาเซียน (Instrument of Extension of the ASEAN Petroleum Security Agreement)
                   คณะรัฐมนตรีมีมติเห็นชอบและอนุมัติตามที่กระทรวงพลังงาน (พน.) เสนอ ดังนี้
                   1. เห็นชอบต่อร่างเอกสารการขยายระยะเวลาของความตกลงว่าด้วยความมั่นคงทางปิโตรเลียมของอาเซียน (Instrument of Extension of the ASEAN Petroleum Security Agreement)
                   2. อนุมัติให้รองนายกรัฐมนตรีและรัฐมนตรีว่าการกระทรวงพลังงาน (หรือผู้ที่ได้รับมอบอำนาจจากรองนายกรัฐมนตรีและรัฐมนตรีว่าการกระทรวงพลังงาน) เป็นผู้ลงนามในร่างเอกสารการขยายระยะเวลาของความตกลงว่าด้วยความมั่นคงทางปิโตรเลียมของอาเซียน (Instrument of Extension of the ASEAN Petroleum Security Agreement) และขอให้กระทรวงการต่างประเทศออกหนังสือมอบอำนาจเต็ม
(Full Powers) ให้แก่ผู้ลงนาม
                   ทั้งนี้หากมีความจำเป็นต้องแก้ไขปรับปรุงร่างเอกสารการขยายระยะเวลาของความตกลงว่าด้วยความมั่นคงทางปิโตรเลียมของอาเซียน (Instrument of Extension of the ASEAN Petroleum Security Agreement) ในส่วนที่มิใช่สาระสำคัญหรือไม่ขัดต่อผลประโยชน์ของประเทศไทย และไม่ขัดกับหลักการที่คณะรัฐมนตรีได้ให้ความเห็นชอบไว้ ให้กระทรวงพลังงานนำเสนอคณะรัฐมนตรีทราบภายหลัง โดยไม่ต้องนำเสนอคณะรัฐมนตรีพิจารณาอีกครั้ง
                   สาระสำคัญของเรื่อง
                   1) ความตกลงว่าด้วยความมั่นคงทางปิโตรเลียมของอาเซียน (APSA) ซึ่งลงนามเมื่อวันที่ 1มีนาคม 2556 ณ ประเทศไทย ได้มีผลบังคับใช้เมื่อวันที่ 22 มีนาคม 2556 จนถึงวันที่ 22 มีนาคม 2566 ซึ่งเป็นไปตามข้อบทที่ 7.8 ของความตกลงว่าด้วยความมั่นคงทางปิโตรเลียมของอาเซียน (APSA) โดยที่สามารถขยายเวลาของความตกลงดังกล่าวออกไปจากวันที่กำหนดได้ โดยขึ้นอยู่กับการเห็นชอบร่วมกันของประเทศสมาชิกอาเซียน ตามข้อบทที่ 7.10 ของความตกลงว่าด้วยความมั่นคงทางปิโตรเลียมของอาเซียน (APSA)
                   2) ในที่ประชุม 40th  AMEM ที่จัดขึ้นผ่านระบบการประชุมทางไกล เมื่อวันที่ 15 กันยายน 2565 ประเทศสมาชิกอาเซียนได้ตระหนักถึงความพยายามร่วมกันที่จะรับมือกับความผันผวนและการขาดแคลนของตลาดน้ำมันและก๊าช รวมถึงได้รับทราบที่จะหารือร่วมกันเกี่ยวกับการขยายระยะเวลาของความตกลงว่าด้วยความมั่นคงทางปิโตรเลียมของอาเซียน (APSA)
                   3) นอกจากนี้ ถ้อยแถลงวิสัยทัศน์ของผู้นำอาเซียนเรื่อง “อาเซียน เอ.ซี.ที:รับมือความท้าทายร่วมกัน” (ASEAN A.C.T.: Addressing Challenges Together) ที่ได้รับรองเมื่อวันที่ 11 พฤศจิกายน 2565 ณ กรุงพนมเปญ ราชอาณาจักรกัมพูชา ยังได้ตระหนักถึงความจำเป็นในการรับรองการฟื้นตัวและความยืดหยุ่นของอาเซียน และจะร่วมมือกันผลักดันการฟื้นตัวของภูมิภาคและความยืดหยุ่นในระยะยาวเพื่อส่งเสริมความมั่นคงทางพลังงาน รวมถึงยืนยันคำมั่นของอาเซียนที่จะส่งเสริมการเร่งการเปลี่ยนผ่านไปสู่พลังงานสะอาดและเสริมสร้างความยึดหยุ่นด้านพลังงานผ่านนวัตกรรมและความร่วมมือที่มากขึ้น
                   4) ประเทศสมาชิกอาเซียนจึงแสดงเจตนารมณ์ร่วมกันที่จะขยายระยะเวลาของความตกลงว่าด้วยความมั่นคงทางปิโตรเลียม (APSA) ไปจนถึงวันที่ 31 ธันวาคม 2568
 



แต่งตั้ง



51. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทวิชาการระดับทรงคุณวุฒิ (กระทรวงการคลัง) 
                   คณะรัฐมนตรีมีมติอนุมัติตามที่รัฐมนตรีว่าการกระทรวงการคลังเสนอแต่งตั้ง นายพันธ์ทอง       ลอยกุลนันท์ รองอธิบดีกรมศุลกากร ให้ดำรงตำแหน่ง ที่ปรึกษาด้านการพัฒนาและบริหารการจัดเก็บภาษี (นักวิชาการศุลกากรทรงคุณวุฒิ) กรมศุลกากร กระทรวงการคลัง ตั้งแต่วันที่ 30 พฤศจิกายน 2565 ซึ่งเป็นวันที่มีคุณสมบัติครบถ้วนสมบูรณ์ ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป
 
52. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทวิชาการระดับทรงคุณวุฒิ (กระทรวงสาธารณสุข) 
                   คณะรัฐมนตรีมีมติอนุมัติตามที่รัฐมนตรีว่าการกระทรวงสาธารณสุขเสนอแต่งตั้ง นายประวีณ       ทับแสง นายแพทย์เชี่ยวชาญ (ด้านเวชกรรม สาขาศัลยกรรม) กลุ่มงานศัลยกรรม โรงพยาบาลมหาสารคาม สำนักงานสาธารณสุขจังหวัดมหาสารคาม สำนักงานปลัดกระทรวง ให้ดำรงตำแหน่ง นายแพทย์ทรงคุณวุฒิ (ด้านเวชกรรม สาขาศัลยกรรม) โรงพยาบาลอุดรธานี สำนักงานสาธารณสุขจังหวัดอุดรธานี สำนักงานปลัดกระทรวง ตั้งแต่วันที่      11 เมษายน 2565 ซึ่งเป็นวันที่มีคุณสมบัติครบถ้วนสมบูรณ์ ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป
53. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทวิชาการระดับทรงคุณวุฒิ (กระทรวงเกษตรและสหกรณ์) 
                        คณะรัฐมนตรีมีมติอนุมัติตามที่รัฐมนตรีว่าการกระทรวงเกษตรและสหกรณ์เสนอแต่งตั้ง นางสาวกรนภา ชัยวัฒน์ ผู้ตรวจราชการกรม (ผู้ตรวจราชการกรมระดับสูง) กรมส่งเสริมสหกรณ์ ให้ดำรงตำแหน่ง ผู้ทรงคุณวุฒิด้านการสหกรณ์ (นักวิชาการสหกรณ์ทรงคุณวุฒิ) กรมส่งเสริมสหกรณ์ กระทรวงเกษตรและสหกรณ์ ตั้งแต่วันที่           11 ตุลาคม 2565 ซึ่งเป็นวันที่มีคุณสมบัติครบถ้วนสมบูรณ์ ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป
 
54. เรื่อง การแต่งตั้งข้าราชการพลเรือนสามัญให้ดำรงตำแหน่งประเภทวิชาการระดับทรงคุณวุฒิ (กระทรวงสาธารณสุข) 
                   คณะรัฐมนตรีมีมติอนุมัติตามที่รัฐมนตรีว่าการกระทรวงสาธารณสุขเสนอแต่งตั้งข้าราชการพลเรือนสามัญ สังกัดกระทรวงสาธารณสุข ให้ดำรงตำแหน่งประเภทวิชาการระดับทรงคุณวุฒิ จำนวน 3 ราย ตั้งแต่วันที่มีคุณสมบัติครบถ้วนสมบูรณ์ ดังนี้ 
                   1. นายนรวีร์ พุ่มจันทร์ นายแพทย์เชี่ยวชาญ (ด้านเวชกรรม สาขาจิตเวช) สถาบันจิตเวชศาสตร์สมเด็จเจ้าพระยา กรมสุขภาพจิต ดำรงตำแหน่ง นายแพทย์ทรงคุณวุฒิ (ด้านเวชกรรม สาขาจิตเวช) สถาบันจิตเวชศาสตร์สมเด็จเจ้าพระยา กรมสุขภาพจิต ตั้งแต่วันที่ 9 ธันวาคม 2565 
                   2. นางสาวภัทรวีร์ สร้อยสังวาลย์ ผู้อำนวยการสำนัก [ผู้อำนวยการเฉพาะด้าน (วิทยาศาสตร์การแพทย์) ระดับสูง] สำนักมาตรฐานห้องปฏิบัติการ กรมวิทยาศาสตร์การแพทย์ ดำรงตำแหน่ง ผู้ทรงคุณวุฒิด้านวิจัยและพัฒนาวิทยาศาสตร์การแพทย์ (มาตรฐานห้องปฏิบัติการ) (นักวิทยาศาสตร์การแพทย์ทรงคุณวุฒิ) กรมวิทยาศาสตร์การแพทย์ ตั้งแต่วันที่ 19 ธันวาคม 2565
                   3. นางสาวปิยะดา หวังรุ่งทรัพย์ ผู้เชี่ยวชาญเฉพาะด้านบักเตรีลำไส้ (นักวิทยาศาสตร์การแพทย์เชี่ยวชาญ) กลุ่มแบคทีเรียวิทยาทางการแพทย์ สถาบันวิจัยวิทยาศาสตร์สาธารณสุข กรมวิทยาศาสตร์การแพทย์ ดำรงตำแหน่ง ผู้ทรงคุณวุฒิด้านวิจัยและพัฒนาวิทยาศาสตร์การแพทย์ (จุลชีววิทยา) (นักวิทยาศาสตร์การแพทย์ทรงคุณวุฒิ) กรมวิทยาศาสตร์การแพทย์ ตั้งแต่วันที่ 19 ธันวาคม 2565
                   ทั้งนี้ ตั้งแต่วันที่ทรงพระกรุณาโปรดเกล้าโปรดกระหม่อมแต่งตั้งเป็นต้นไป
 
55. เรื่อง การแต่งตั้งผู้รักษาราชการแทนรัฐมนตรีว่าการกระทรวงอุตสาหกรรม 
                   คณะรัฐมนตรีมีมติอนุมัติเป็นหลักการมอบหมายให้แต่งตั้งผู้รักษาราชการแทนรัฐมนตรีว่าการกระทรวงอุตสาหกรรม ในกรณีที่ไม่มีผู้ดำรงตำแหน่งรัฐมนตรีว่าการกระทรวงอุตสาหกรรม หรือมีแต่ไม่อาจปฏิบัติราชการได้ ตามความในมาตรา 42 แห่งพระราชบัญญัติระเบียบบริหารราชการแผ่นดิน พ.ศ. 2534 ชุดใหม่ จำนวน      2 ราย ตามลำดับ ตามที่กระทรวงอุตสาหกรรมเสนอ ดังนี้
                   1. นายสมศักดิ์ เทพสุทิน           รัฐมนตรีว่าการกระทรวงยุติธรรม 
                   2. นายธนกร วังบุญคงชนะ         รัฐมนตรีประจำสำนักนายกรัฐมนตรี
                   ทั้งนี้ ตั้งแต่วันที่ 14 มีนาคม 2566 เป็นต้นไป
 
56. เรื่อง การแต่งตั้งข้าราชการเมือง (กระทรวงแรงงาน) 
                   คณะรัฐมนตรีมีมติเห็นชอบตามที่กระทรวงแรงงานเสนอแต่งตั้ง นายมานิตย์ พรหมการีย์กุล เป็นข้าราชการการเมือง ตำแหน่งที่ปรึกษารัฐมนตรีว่าการกระทรวงแรงงาน ทั้งนี้ ตั้งแต่วันที่ 14 มีนาคม 2566 เป็นต้นไป
 
57. เรื่อง การแต่งตั้งกรรมการผู้ช่วยรัฐมนตรี 
                   คณะรัฐมนตรีมีมติเห็นชอบตามที่สำนักเลขาธิการนายกรัฐมนตรีเสนอแต่งตั้ง นายบุญเกียรติ        การะเวกพันธุ์ เป็นกรรมการผู้ช่วยรัฐมนตรี โดยให้มีผลตั้งแต่วันที่นายกรัฐมนตรีลงนามในประกาศแต่งตั้ง
 
58. เรื่อง การแต่งตั้งประธานกรรมการและกรรมการผู้ทรงคุณวุฒิในคณะกรรมการสถาบันวิจัยดาราศาสตร์แห่งชาติ 
                   คณะรัฐมนตรีมีมติอนุมัติตามที่กระทรวงการอุดมศึกษา วิทยาศาสตร์ วิจัยและนวัตกรรม เสนอแต่งตั้งประธานกรรมการและกรรมการผู้ทรงคุณวุฒิในคณะกรรมการสถาบันวิจัยดาราศาสตร์แห่งชาติ จำนวน 8 คน ดังนี้
                   1. นายสุวิทย์ เมษินทรีย์             ดำรงตำแหน่ง    ประธานกรรมการ
                   2. นายจักรชัย บุญยะวัตร          ดำรงตำแหน่ง    กรรมการผู้ทรงคุณวุฒิ
                   3. นางเนาวรัตน์ บำรุงจิตต์         ดำรงตำแหน่ง    กรรมการผู้ทรงคุณวุฒิ
                   4. นายพิชัย สนแจ้ง                 ดำรงตำแหน่ง    กรรมการผู้ทรงคุณวุฒิ
                   5. นายพิเศษ จียาศักดิ์              ดำรงตำแหน่ง    กรรมการผู้ทรงคุณวุฒิ
                   6. นายรัตติกร ยิ้มนิรัญ              ดำรงตำแหน่ง    กรรมการผู้ทรงคุณวุฒิ
                   7. นายวิทยา อมรกิจบำรุง          ดำรงตำแหน่ง    กรรมการผู้ทรงคุณวุฒิ
                   8. นายสรนิต ศิลธรรม              ดำรงตำแหน่ง    กรรมการผู้ทรงคุณวุฒิ
                   ทั้งนี้ ตั้งแต่วันที่ 14 มีนาคม 2566 เป็นต้นไป
 
59. เรื่อง แต่งตั้งประธานกรรมการและกรรมการในคณะกรรมการองค์การสะพานปลา 
                   คณะรัฐมนตรีมีมติเห็นชอบตามที่กระทรวงเกษตรและสหกรณ์เสนอแต่งตั้งประธานกรรมการและกรรมการในคณะกรรมการองค์การสะพานปลา ดังนี้
                   1. นายอำพันธุ์ เวฬุตันติ                                           ประธานกรรมการ
                   2. นายสมิทธิ ดารากร ณ อยุธยา                               กรรมการ
                   3. นายมนต์ชัย รุ้งทองผ่องอำไพ                                  กรรมการ
                   4. ผู้ช่วยศาสตราจารย์ภูมิศิษฐ์ มหาเวสน์ศิริ                    กรรมการ
                   5. นายพิงค์พันธุ์ ฟุ้งพิพัฒน์                                      กรรมการ
                   6. นายสุรเดช สมิเปรม (ผู้แทนกระทรวงเกษตรและสหกรณ์) กรรมการ
                   7. นางบุษกร ปราบณศักดิ์ (ผู้แทนกระทรวงการคลัง)          กรรมการ 
                   ทั้งนี้ ตั้งแต่วันที่ 14 มีนาคม 2566 เป็นต้นไป
 
60. เรื่อง แต่งตั้งประธานกรรมการและกรรมการผู้ทรงคุณวุฒิในคณะกรรมการการยางแห่งประเทศไทย 
                   คณะรัฐมนตรีมีมติเห็นชอบตามที่กระทรวงเกษตรและสหกรณ์เสนอให้คณะกรรมการการยางแห่งประเทศไทยมีจำนวนเกินกว่าสิบเอ็ดคน แต่ไม่เกินสิบห้าคนตามความในมาตรา 6 วรรคสอง แห่งพระราชบัญญัติคุณสมบัติมาตรฐานสำหรับกรรมการและพนักงานรัฐวิสาหกิจ พ.ศ. 2518 และที่แก้ไขเพิ่มเติม และเห็นชอบแต่งตั้งประธานกรรมการและกรรมการผู้ทรงคุณวุฒิในคณะกรรมการการยางแห่งประเทศไทย ดังนี้ 
                   1. นายกวีฉัฏฐ ศีลปพิพัฒน์         ประธานกรรมการ
                   2. นายเผ่าภัค ศิริสุข                กรรมการผู้ทรงคุณวุฒิ (ผู้แทนเกษตรกรชาวสวนยาง)
                   3. นายปวิช พรหมทอง              กรรมการผู้ทรงคุณวุฒิ (ผู้แทนเกษตรกรชาวสวนยาง)
                   4. นางสาวอรอนงค์ อารินวงค์      กรรมการผู้ทรงคุณวุฒิ (ผู้แทนเกษตรกรชาวสวนยาง)
                   5. นายพิเชษฐ ยอดใชย            กรรมการผู้ทรงคุณวุฒิ (ผู้แทนสถาบันเกษตรกรชาวสวนยาง)  
                   6. นายศิริพันธุ์ ตรีไตรรัตนกูล      กรรมการผู้ทรงคุณวุฒิ (ผู้แทนสถาบันเกษตรกรชาวสวนยาง)
                   7. นายวีรวัฒน์ ยมจินดา           กรรมการผู้ทรงคุณวุฒิ (ผู้แทนผู้ประกอบกิจการยางซึ่งมีความเชี่ยวชาญด้านการค้า)
                   8. นายสำเริง แสงภู่วงค์            กรรมการผู้ทรงคุณวุฒิ (ผู้แทนผู้ประกอบกิจการยางซึ่งมีความเชี่ยวชาญด้านการผลิตอุตสาหกรรมยาง)
                   ทั้งนี้ ตั้งแต่วันที่ 14 มีนาคม 2566 เป็นต้นไป
 
61. เรื่อง การแต่งตั้งผู้ทรงคุณวุฒิเป็นกรรมการในคณะกรรมการผังเมืองแทนตำแหน่งที่ว่าง 
                   คณะรัฐมนตรีมีมติอนุมัติตามที่กระทรวงมหาดไทยเสนอแต่งตั้งผู้ช่วยศาสตราจารย์พิเชฐ            โสวิทยสกุล เป็นกรรมการในคณะกรรมการผังเมืองในฐานะผู้ทรงคุณวุฒิด้านเกษตรกรรม แทนกรรมการผังเมืองที่ว่าง ทั้งนี้ ตั้งแต่วันที่ 14 มีนาคม 2566 เป็นต้นไป และให้ผู้ได้รับแต่งตั้งแทนอยู่ในตำแหน่งเท่ากับวาระที่เหลืออยู่ของกรรมการซึ่งได้แต่งตั้งไว้แล้ว
 
62. เรื่อง การแต่งตั้งกรรมการในคณะกรรมการค่าจ้างชุดที่ 22 
                   คณะรัฐมนตรีมีมติอนุมัติตามที่กระทรวงแรงงานเสนอแต่งตั้งกรรมการในคณะกรรมการค่าจ้างชุดที่ 22 จำนวน 14 คน เนื่องจากกรรมการเดิมได้ดำรงตำแหน่งครบวาระสองปี เมื่อวันที่ 21 กันยายน 2565 ดังนี้
                   1. นายนิยม สองแก้ว                         ผู้แทนฝ่ายรัฐบาล
                   2. นางสาววรวรรณ พลิคามิน                ผู้แทนฝ่ายรัฐบาล
                   3. นายเมธี สุภาพงษ์                          ผู้แทนฝ่ายรัฐบาล
                   4. นายพูนพงษ์ นัยนาภากรณ์                ผู้แทนฝ่ายรัฐบาล                   
                   5. นางสาวศุภานัน ปลอดเหตุ                ผู้แทนฝ่ายนายจ้าง
                   6. นายณัฏฐกิตติ์ เขตตระการ                ผู้แทนฝ่ายนายจ้าง
                   7. นายอรรถยุทธ ลียะวณิช                   ผู้แทนฝ่ายนายจ้าง
                   8. นางเนาวรัตน์ ทรงสวัสดิ์ชัย                ผู้แทนฝ่ายนายจ้าง 
                   9. นายชัยยันต์ เจริญโชคทวี                  ผู้แทนฝ่ายนายจ้าง
                   10. นายกัมปนาท ศรีพนมวรรณ             ผู้แทนฝ่ายลูกจ้าง
                   11. นายสมชาย มูฮัมหมัด                    ผู้แทนฝ่ายลูกจ้าง
                   12. นายอ่อนสี โมฆรัตน์                     ผู้แทนฝ่ายลูกจ้าง
                   13. นายไพโรจน์ วิจิตร                       ผู้แทนฝ่ายลูกจ้าง
                   14. นายวีรสุข แก้วบุญปัน                    ผู้แทนฝ่ายลูกจ้าง
                    ตั้งแต่วันที่ 14 มีนาคม 2566 เป็นต้นไป ทั้งนี้ ในครั้งต่อ ๆ ไป ให้กระทรวงแรงงานดำเนินการแต่งตั้งกรรมการในคณะกรรมการค่าจ้างให้เป็นไปตามกรอบระยะเวลาที่กฎหมายกำหนดไว้อย่างเคร่งครัดด้วย ตามนัยมติคณะรัฐมนตรีเมื่อวันที่ 23 กุมภาพันธ์ 2559 (เรื่อง การดำเนินการแต่งตั้งกรรมการในคณะกรรมการต่าง ๆ ตามที่กฎหมายบัญญัติให้เป็นไปตามกรอบระยะเวลาตามกฎหมาย)
 
63. เรื่อง การแต่งตั้งข้าราชการการเมือง (สำนักเลขาธิการนายกรัฐมนตรี) 
                   คณะรัฐมนตรีมีมติเห็นชอบตามที่สำนักเลขาธิการนายกรัฐมนตรีเสนอแต่งตั้ง นายบุญยอด สุขถิ่นไทย ให้ดำรงตำแหน่งข้าราชการการเมือง ตำแหน่งประจำสำนักเลขาธิการนายกรัฐมนตรี ทั้งนี้ ตั้งแต่วันที่ 14 มีนาคม 2566 เป็นต้นไป
 
64. เรื่อง การแต่งตั้งกรรมการผู้ทรงคุณวุฒิในคณะกรรมการวัคซีนแห่งชาติ 
                   คณะรัฐมนตรีมีมติอนุมัติตามที่คณะกรรมการวัคซีนแห่งชาติเสนอแต่งตั้งบุคคลเป็นกรรมการผู้ทรงคุณวุฒิในคณะกรรมการวัคซีนแห่งชาติ ดังนี้ 
                   1. ศาสตราจารย์พรทิพภา เล็กเจริญสุข 
                   2. ศาสตราจารย์ยง ภู่วรวรรณ
                   3. นายสมชัย จิตสุชน
                   4. นายวิโรจน์ ตั้งเจริญเสถียร 
                   5. นายศุภมิตร ชุณห์สุทธิวัฒน์ 
                   6. ศาสตราจารย์สิริฤกษ์ ทรงศิวิไล
                   7. ศาสตราจารย์กุลกัญญา โชคไพบูลย์กิจ
                   8. รองศาสตราจารย์ประสบศรี อึ้งถาวร
                   9. รองศาสตราจารย์ศักรินทร์ ภูมิรัตน
                   10. ศาสตราจารย์อภิชาติ อัศวมงคลกุล
                   โดยให้มีผลตั้งแต่วันที่ 17 เมษายน 2566 เป็นต้นไป
 
65. เรื่อง การแต่งตั้งผู้รักษาราชการแทนรัฐมนตรีช่วยว่าการกระทรวงคมนาคม
                   คณะรัฐมนตรีมีมติอนุมัติเป็นหลักการมอบหมายให้แต่งตั้งผู้รักษาราชการแทนรัฐมนตรีช่วยว่าการกระทรวงคมนาคมในกรณีที่ไม่มีผู้ดำรงตำแหน่งรัฐมนตรีช่วยว่าการกระทรวงคมนาคม หรือมีแต่ไม่อาจปฏิบัติราชการได้ ตามความในมาตรา 42 แห่งพระราชบัญญัติระเบียบบริหารราชการแผ่นดิน พ.ศ. 2534 ชุดใหม่  ได้แก่ นายอนุทิน ชาญวีรกูล รองนายกรัฐมนตรี และ รัฐมนตรีว่าการกระทรวงสาธารณสุข ทั้งนี้ ตั้งแต่วันที่ 14 มีนาคม 2566 เป็นต้นไป
 
 
______________________________________
​"
สรุปข่าวการประชุม ครม.,https://www.thaigov.go.th/news/contents/details/21623,วันศุกร์ที่ 19 กรกฎาคม 2562,18/07/2562,สรุปข่าวการประชุมคณะรัฐมนตรี 16 กรกฎาคม 2562,พลเอก ประยุทธ์ จันทร์โอชา นายกรัฐมนตรี เป็นประธานการประชุมคณะรัฐมนตรี,"http://www.thaigov.go.th
 
                   วันนี้ (16 กรกฎาคม  2562)  เวลา 19.00 น. ณ ห้องประชุม 501 ตึกบัญชาการ 1 ทำเนียบรัฐบาล  พลเอก ประยุทธ์  จันทร์โอชา นายกรัฐมนตรี เป็นประธานการประชุมคณะรัฐมนตรี  ซึ่งสรุปสาระสำคัญดังนี้
 



แต่งตั้ง



 
1.       เรื่อง     การมอบหมายให้รัฐมนตรีเป็นผู้รักษาราชการแทนรัฐมนตรีว่าการกระทรวง
2.       เรื่อง     แต่งตั้งข้าราชการการเมือง
3.       เรื่อง     มอบหมายให้รองนายกรัฐมนตรีรักษาราชการแทนนายกรัฐมนตรี
4.       เรื่อง     คำสั่งสำนักนายกรัฐมนตรี ที่  161/2562  เรื่อง  มอบหมายให้รองนายกรัฐมนตรีรักษาราชการแทนนายกรัฐมนตรี และมอบหมาย  และมอบอำนาจให้รองนายกรัฐมนตรีปฏิบัติราชการแทนกัน และปฏิบัติราชการแทนกัน ในกรณีรัฐมนตรีประจำสำนักนายกรัฐมนตรีไม่อยู่หรือไม่อาจปฏิบัติราชการได้หรือไม่มีผู้ดำรงตำแหน่ง
 
*******************
สำนักโฆษก   สำนักเลขาธิการนายกรัฐมนตรี โทร. 0 2288-4396
 
  




แต่งตั้ง



1. เรื่อง การมอบหมายให้รัฐมนตรีเป็นผู้รักษาราชการแทนรัฐมนตรีว่าการกระทรวง
                   คณะรัฐมนตรีมีมติรับทราบตามที่สำนักเลขาธิการคณะรัฐมนตรีเสนอแนวทางการมอบหมายให้รัฐมนตรีเป็นผู้รักษาราชการแทนรัฐมนตรีว่าการกระทรวง ในกรณีที่ไม่มีผู้ดำรงตำแหน่งรัฐมนตรีว่าการกระทรวง หรือมีแต่ไม่อาจปฏิบัติราชการได้ ตามมาตรา 42 แห่งพระราชบัญญัติระเบียบบริหารราชการแผ่นดิน พ.ศ. 2534 ดังนี้ 
                   1. กรณีที่มีรัฐมนตรีช่วยว่าการกระทรวง ให้รัฐมนตรีช่วยว่าการกระทรวงเป็นผู้รักษาราชการแทนรัฐมนตรีว่าการกระทรวง 
                   2. กรณีที่มีรัฐมนตรีช่วยว่าการกระทรวงหลายคน ให้นำเสนอคณะรัฐมนตรีพิจารณามอบหมายเป็นหลักการให้รัฐมนตรีช่วยว่าการกระทรวงคนใดคนหนึ่งเป็นผู้รักษาราชการแทนรัฐมนตรีว่าการกระทรวง 
                   3. กรณีที่ไม่มีรัฐมนตรีช่วยว่าการกระทรวง หรือมีแต่ไม่อาจปฏิบัติราชการได้ ให้นำเสนอคณะรัฐมนตรีพิจารณามอบหมายเป็นหลักการให้รัฐมนตรีคนใดคนหนึ่งเป็นผู้รักษาราชการแทนรัฐมนตรีว่าการกระทรวง
 
2. เรื่อง แต่งตั้งข้าราชการการเมือง 
                   คณะรัฐมนตรีมีมติเห็นชอบตามที่สำนักเลขาธิการนายกรัฐมนตรีเสนอการแต่งตั้ง นายดิสทัต  โหตระกิตย์ ให้ดำรงตำแหน่งข้าราชการการเมือง ตำแหน่งเลขาธิการนายกรัฐมนตรี ทั้งนี้ ตั้งแต่วันที่ 16 กรกฎาคม 2562 เป็นต้นไป
 
3. เรื่อง มอบหมายให้รองนายกรัฐมนตรีรักษาราชการแทนนายกรัฐมนตรี 
                   คณะรัฐมนตรีมีมติเห็นชอบตามที่สำนักเลขาธิการนายกรัฐมนตรีเสนอมอบหมายให้รองนายกรัฐมนตรีรักษาราชการแทนนายกรัฐมนตรี ตามลำดับ ดังนี้ 
                   1. ในกรณีที่นายกรัฐมนตรีไม่อาจปฏิบัติราชการได้ คณะรัฐมนตรีมอบหมายให้รองนายกรัฐมนตรีเป็นผู้รักษาราชการแทนนายกรัฐมนตรี ตามลำดับ ดังนี้
                             1.1 พลเอก ประวิตร วงษ์สุวรรณ
                             1.2 นายสมคิด จาตุศรีพิทักษ์
                             1.3 นายวิษณุ เครืองาม
                             1.4 นายจุรินทร์ ลักษณวิศิษฏ์
                             1.5 นายอนุทิน ชาญวีรกูล 
                   2. ในระหว่างการรักษาราชการแทนนายกรัฐมนตรี ผู้รักษาราชการแทนข้างต้น จะสั่งการใดเกี่ยวกับการบริหารงานบุคคลและการอนุมัติเงินงบประมาณอันอยู่ในอำนาจของนายกรัฐมนตรีได้ ต้องได้รับความเห็นชอบจากนายกรัฐมนตรีเสียก่อน
                  
4. เรื่อง คำสั่งสำนักนายกรัฐมนตรี ที่  161/2562  เรื่อง  มอบหมายให้รองนายกรัฐมนตรีรักษาราชการแทนนายกรัฐมนตรี และมอบหมาย  และมอบอำนาจให้รองนายกรัฐมนตรีปฏิบัติราชการแทนกัน และปฏิบัติราชการแทนกัน ในกรณีรัฐมนตรีประจำสำนักนายกรัฐมนตรีไม่อยู่หรือไม่อาจปฏิบัติราชการได้หรือไม่มีผู้ดำรงตำแหน่ง
                   คณะรัฐมนตรีมีมติรับทราบคำสั่งสำนักนายกรัฐมนตรี ที่  161/2562  เรื่อง  มอบหมายให้รองนายกรัฐมนตรีรักษาราชการแทนนายกรัฐมนตรี และมอบหมาย  และมอบอำนาจให้รองนายกรัฐมนตรีปฏิบัติราชการแทนกัน และปฏิบัติราชการแทนกัน ในกรณีรัฐมนตรีประจำสำนักนายกรัฐมนตรีไม่อยู่หรือไม่อาจปฏิบัติราชการได้หรือไม่มีผู้ดำรงตำแหน่ง
             อาศัยอำนาจตามความในมาตรา 10 มาตรา 15 แห่งพระราชบัญญัติระเบียบบริหารราชการแผ่นดิน พ.ศ. 2534 ซึ่งแก้ไขเพิ่มเติมโดยพระราชบัญญัติระเบียบบริหารราชการแผ่นดิน (ฉบับที่ 5) พ.ศ. 2545 มาตรา 38 แห่งพระราชบัญญัติระเบียบบริหารราชการแผ่นดิน พ.ศ. 2534 ซึ่งแก้ไขเพิ่มเติมโดยพระราชบัญญัติระเบียบบริหารราชการแผ่นดิน (ฉบับที่ 7) พ.ศ. 2550  มาตรา 11   มาตรา 12  มาตรา 41  มาตรา 42  มาตรา 48  และมาตรา 49 แห่งพระราชบัญญัติระเบียบบริหารราชการแผ่นดิน พ.ศ. 2534 ประกอบกับมติคณะรัฐมนตรี เมื่อวันที่ 16 กรกฎาคม 2562  นายกรัฐมนตรีโดยความเห็นชอบของคณะรัฐมนตรี จึงมีคำสั่งมอบหมายให้รองนายกรัฐมนตรีรักษาราชการแทนนายกรัฐมนตรี  และมอบหมายและมอบอำนาจให้รองนายกรัฐมนตรีปฏิบัติราชการแทนกัน และปฏิบัติราชการแทนกันในกรณีรัฐมนตรีประจำสำนักนายกรัฐมนตรีไม่อยู่หรือไม่อาจปฏิบัติราชการได้หรือไม่มีผู้ดำรงตำแหน่ง ดังต่อไปนี้
 
                   ส่วนที่ 1   คณะรัฐมนตรีมอบหมายให้รองนายกรัฐมนตรีรักษาราชการแทนนายกรัฐมนตรี
                   1. ในกรณีที่นายกรัฐมนตรีไม่อาจปฏิบัติราชการได้ คณะรัฐมนตรีมอบหมายให้รองนายกรัฐมนตรีเป็นผู้รักษาราชการแทนนายกรัฐมนตรี  ตามลำดับ  ดังนี้
                         1.1    พลเอก ประวิตร           วงษ์สุวรรณ
                         1.2    นายสมคิด                  จาตุศรีพิทักษ์
                         1.3    นายวิษณุ                   เครืองาม
                         1.4    นายจุรินทร์                 ลักษณวิศิษฏ์
                         1.5    นายอนุทิน                 ชาญวีรกูล
                   2. ในระหว่างการรักษาราชการแทนนายกรัฐมนตรี ผู้รักษาราชการแทนข้างต้น จะสั่งการใดเกี่ยวกับการบริหารงานบุคคลและการอนุมัติเงินงบประมาณอันอยู่ในอำนาจของนายกรัฐมนตรีได้ต้องได้รับความเห็นชอบจากนายกรัฐมนตรีเสียก่อน
                   ส่วนที่  2    นายกรัฐมนตรีมอบหมายและมอบอำนาจให้รองนายกรัฐมนตรีปฏิบัติราชการแทนนายกรัฐมนตรี
                   ในกรณีที่รองนายกรัฐมนตรีท่านใดท่านหนึ่งไม่อยู่หรือไม่อาจปฏิบัติราชการได้
ให้รองนายกรัฐมนตรีปฏิบัติราชการแทนกัน ตามลำดับ ดังนี้
 
 



ลำดับที่
รองนายกรัฐมนตรี
รองนายกรัฐมนตรีที่ปฏิบัติราชการแทนกันตามลำดับ


1
พลเอก ประวิตร  วงษ์สุวรรณ
  1.  นายสมคิด         จาตุศรีพิทักษ์


  2.  นายวิษณุ          เครืองาม


2
นายสมคิด         จาตุศรีพิทักษ์
  1.  นายวิษณุ          เครืองาม


  2.  นายจุรินทร์        ลักษณวิศิษฏ์


3
นายวิษณุ           เครืองาม
  1.  นายจุรินทร์        ลักษณวิศิษฏ์


  2.  นายอนุทิน         ชาญวีรกูล


4
นายจุรินทร์        ลักษณวิศิษฏ์
  1.  นายอนุทิน         ชาญวีรกูล


  2.  พลเอก ประวิตร  วงษ์สุวรรณ


5
นายอนุทิน         ชาญวีรกูล
  1.  พลเอก ประวิตร  วงษ์สุวรรณ


  2.  นายสมคิด         จาตุศรีพิทักษ์



                                               
                        ส่วนที่  3  นายกรัฐมนตรีมอบหมายและมอบอำนาจให้รัฐมนตรีประจำสำนักนายกรัฐมนตรีปฏิบัติราชการแทนนายกรัฐมนตรี
                         ในกรณีที่รัฐมนตรีประจำสำนักนายกรัฐมนตรีไม่อยู่หรือไม่อาจปฏิบัติราชการได้หรือไม่มี
ผู้ดำรงตำแหน่งรัฐมนตรีประจำสำนักนายกรัฐมนตรี ให้รองนายกรัฐมนตรีปฏิบัติราชการแทนกัน ตามลำดับ ดังนี้
 



รัฐมนตรีประจำสำนักนายกรัฐมนตรี
รองนายกรัฐมนตรีที่ปฏิบัติราชการแทนกันตามลำดับ


        นายเทวัญ          ลิปตพัลลภ
1. พลเอก ประวิตร  วงษ์สุวรรณ


2. นายสมคิด         จาตุศรีพิทักษ์



                    ทั้งนี้   ตั้งแต่วันที่ 16 กรกฎาคม  พ.ศ. 2562  เป็นต้นไป

..........................."
คำกล่าวสุนทรพจน์,https://www.thaigov.go.th/news/contents/details/67952,วันพฤหัสบดีที่ 4 พฤษภาคม 2566,04/05/2566,คำถวายพระพรชัยมงคลพระบาทสมเด็จพระเจ้าอยู่หัว เนื่องในวันฉัตรมงคล วันที่ ๔ พฤษภาคม พุทธศักราช ๒๕๖๖,คำถวายพระพรชัยมงคลพระบาทสมเด็จพระเจ้าอยู่หัว เนื่องในวันฉัตรมงคล วันที่ ๔ พฤษภาคม พุทธศักราช ๒๕๖๖ พลเอก ประยุทธ์  จันทร์โอชา นายกรัฐมนตรี ผู้กราบบังคมทูล วันพฤหัสบดีที่ ๔ พฤษภาคม ๒๕๖๖ เวลา ๑๙.๐๐ น.,"ขอเดชะฝ่าละอองธุลีพระบาทปกเกล้าปกกระหม่อม

ข้าพระพุทธเจ้า พลเอก ประยุทธ์ จันทร์โอชา นายกรัฐมนตรี ในนามของคณะรัฐมนตรี คู่สมรส คณะทูตานุทูต ข้าราชการ และพสกนิกรชาวไทยทุกหมู่เหล่า มีความปีติโสมนัสเป็นล้นพ้นที่ได้มาร่วมกันแสดงความจงรักภักดี และถวายพระพรชัยมงคล เนื่องในอภิลักขิตสมัยวันฉัตรมงคล ที่เวียนมาบรรจบครบรอบในวันนี้

นับแต่ใต้ฝ่าละอองธุลีพระบาทเสด็จเถลิงถวัลยราชสมบัติเป็นพระมหากษัตริย์แห่งมหาจักรีบรมราชวงศ์ ปวงข้าพระพุทธเจ้าต่างประจักษ์ในพระมหากรุณาธิคุณแห่งใต้ฝ่าละอองธุลีพระบาท ที่ทรงพระเมตตาทำนุบำรุงไพร่ฟ้าข้าแผ่นดินด้วยพระวิริยอุตสาหะ เพื่อความผาสุกของปวงประชา และความวัฒนาสถาพรของประเทศ สมดั่งพระปฐมบรมราชโองการที่ได้พระราชทานอารักขาแก่พสกนิกรทุกหมู่เหล่า ด้วยพระราชปณิธานที่มั่นคงแน่วแน่ และน้ำพระราชหฤทัยที่เปี่ยมล้นด้วยความห่วงใยในความทุกข์ร้อนของปวงประชา และพระราชทานความช่วยเหลือเอื้ออาทรเสมอมา อีกทั้งพระราชทานแนวทางการดำรงชีวิตแก่พสกนิกร ซึ่งก่อให้เกิดขวัญกำลังใจและสติปัญญาในการก้าวผ่านพ้นทุกข์ภัยต่าง ๆ พระมหากรุณาธิคุณอันหาที่สุดมิได้นี้ประทับตราตรึงอยู่ในจิตใจของปวงข้าพระพุทธเจ้าและจักเทิดทูนไว้เหนือเศียรเกล้าตลอดไป

ในโอกาสอันเป็นมงคลยิ่งนี้ ข้าพระพุทธเจ้าทั้งหลายขอพระราชทานถวายพระพรชัยมงคล ขออัญเชิญพลานุภาพแห่งคุณพระศรีรัตนตรัย และอำนาจสิ่งศักดิ์สิทธิ์ทั้งหลายในสากลโลก โปรดดลบันดาลประทานพรให้ใต้ฝ่าละอองธุลีพระบาททรงพระเจริญ พระชนมายุยิ่งยืนนาน ทรงพระเกษมสำราญ พระบารมีแผ่ไพศาลไปทั่วทิศานุทิศ สถิตเป็นมิ่งขวัญร่มเกล้าของเหล่าพสกนิกรตราบกาลนิรันดร 

ในโอกาสนี้ ข้าพระพุทธเจ้าขอพระราชทานพระบรมราชานุญาต นำผู้มีเกียรติที่มาในงานสโมสรสันนิบาตแห่งนี้ ร่วมดื่มถวายพระพรชัยมงคลแด่ใต้ฝ่าละอองธุลีพระบาท เพื่อความเป็นสิริสวัสดิ์พิพัฒนมงคลสืบไป
         
ด้วยเกล้าด้วยกระหม่อม ขอเดชะ"
คำกล่าวสุนทรพจน์,https://www.thaigov.go.th/news/contents/details/67801,วันจันทร์ที่ 1 พฤษภาคม 2566,01/05/2566,คำกล่าวบันทึกเทปคำปราศรัย พลเอก ประยุทธ์ จันทร์โอชา นายกรัฐมนตรี เนื่องในวันแรงงานแห่งชาติ ประจำปี 2566 พี่น้องผู้ใช้แรงงานที่รักทุกท่าน,คำกล่าวบันทึกเทปคำปราศรัย พลเอก ประยุทธ์ จันทร์โอชา นายกรัฐมนตรี เนื่องในวันแรงงานแห่งชาติ ประจำปี 2566 พี่น้องผู้ใช้แรงงานที่รักทุกท่าน,"เนื่องในโอกาสวันแรงงานแห่งชาติ ประจำปี 2566 ผมขอส่งความระลึกถึงและความปรารถนาดีมายังพี่น้องผู้ใช้แรงงานทุกท่าน 

ผู้ใช้แรงงานทุกท่านถือเป็นบุคลากรที่มีส่วนสำคัญต่อการพัฒนาประเทศที่ต้องได้รับการดูแลเพื่อยกระดับคุณชีวิต พร้อมทั้งพัฒนาทักษะในด้านต่าง ๆ เพื่อรองรับกับความต้องการของตลาดแรงงาน และสร้างความพร้อมในการรับมือกับการเปลี่ยนแปลงได้อย่างทันท่วงที

ในนามของรัฐบาล ผมขอชื่นชมทุกภาคส่วนและขอขอบคุณพี่น้องผู้ใช้แรงงานทุกท่าน ที่ได้ทุ่มเทแรงกายแรงใจ ตลอดจนมุ่งมั่นในการพัฒนาศักยภาพและขีดความสามารถของตน เพื่อเป็นแรงงานฝีมือที่มีคุณภาพและเป็นกำลังสำคัญในการขับเคลื่อนเศรษฐกิจไทยทั้งในภาคอุตสาหกรรม ภาคเกษตรกรรม และภาคธุรกิจบริการมาโดยตลอด จนทำให้ประเทศของเราเจริญก้าวหน้าทัดเทียมนานาประเทศ พร้อมทั้งสามารถยืนหยัดได้อย่างมั่นคงท่ามกลางวิกฤติการณ์ของสังคมโลก 

ในโอกาสนี้ ผมขออาราธนาคุณพระศรีรัตนตรัยและสิ่งศักดิ์สิทธิ์ทั้งหลายในสากล อีกทั้งเดชะพระบารมีของพระบาทสมเด็จพระเจ้าอยู่หัว และสมเด็จพระนางเจ้า ฯ พระบรมราชินี ได้โปรดดลบันดาลประทานพรให้พี่น้องผู้ใช้แรงงานทุกท่าน ประสบแต่ความสุข ความเจริญ มีสุขภาพพลานามัยที่แข็งแรงสมบูรณ์ เพื่อร่วมกันยกระดับคุณภาพแรงงานไทย และเป็นกำลังสำคัญในการพัฒนาประเทศชาติให้มีความมั่นคงอย่างยั่งยืนตลอดไป

ขอบคุณครับ"
คำกล่าวสุนทรพจน์,https://www.thaigov.go.th/news/contents/details/67748,วันจันทร์ที่ 1 พฤษภาคม 2566,28/04/2566,คำกล่าว พลเอก ประยุทธ์ จันทร์โอชา นายกรัฐมนตรี ในโอกาส คณะนักกีฬา ผู้บริหาร และเจ้าหน้าที่ เข้าพบเพื่ออำลาเพื่อไปแข่งขันกีฬาซีเกมส์ ครั้งที่ 32 ณ ราชอาณาจักรกัมพูชา,คำกล่าว พลเอก ประยุทธ์ จันทร์โอชา นายกรัฐมนตรี ในโอกาส คณะนักกีฬา ผู้บริหาร และเจ้าหน้าที่ เข้าพบเพื่ออำลาเพื่อไปแข่งขันกีฬาซีเกมส์ ครั้งที่ 32 ณ ราชอาณาจักรกัมพูชา วันพุธที่ 26 เมษายน 2566,"ท่านเลขาธิการคณะกรรมการโอลิมปิคแห่งประเทศไทย ในพระบรมราชูปถัมภ์
คณะนักกีฬา ผู้ฝึกสอน และเจ้าหน้าที่
และผู้มีเกียรติทุกท่าน

    ผมมีความยินดีและเป็นเกียรติอย่างยิ่งที่ได้มาพบปะและต้อนรับคณะนักกีฬา ผู้ฝึกสอน และเจ้าหน้าที่ทุกท่าน ที่จะเดินทางไปเข้าร่วมการแข่งขันกีฬาซีเกมส์ ครั้งที่ 32 ณ ราชอาณาจักรกัมพูชา ในวันนี้
   ผมขอแสดงความยินดีแก่นักกีฬาไทยที่เป็นตัวแทนประเทศไทยไปร่วมการแข่งขันกีฬาซีเกมส์ในครั้งนี้ ซึ่งได้แสดงถึงความสามารถด้านกีฬาจนเป็นที่ประจักษ์ การได้รับคัดเลือกให้เป็นตัวแทน
ของชาติไทยไปร่วมการแข่งขันกีฬา จึงถือเป็นความภาคภูมิใจแก่ตนเองและครอบครัว ซึ่งนอกจาก
จะเป็นการเพิ่มพูนประสบการณ์และทักษะเชิงกีฬาแล้ว ท่านยังมีโอกาสได้ทำหน้าที่เป็นทูตวัฒนธรรมของประเทศไทย เพื่อนำความเป็นไทยไปเผยแพร่แก่นานาประเทศอีกด้วย
   ผมขอเป็นกำลังใจให้คณะนักกีฬาไทย ผู้ฝึกสอน รวมถึงผู้ที่เกี่ยวข้องทุกคน ขอให้ทำหน้าที่อย่างเต็มความสามารถ ปฏิบัติตามกฎ กติกา มารยาทของการแข่งขัน รู้แพ้ รู้ชนะ รู้อภัย มีน้ำใจเป็นนักกีฬา เคารพกติกา และระลึกเสมอว่า การแข่งขันกีฬาเป็นการเชื่อมสัมพันธไมตรีและสร้างมิตรภาพระหว่างกัน
ซึ่งเป็นเรื่องสำคัญที่จะทำให้การแข่งขันเป็นไปอย่างราบรื่นและประทับอยู่ในความทรงจำของทุกคนตลอดไป
   ผมขอขอบคุณคณะกรรมการโอลิมปิคแห่งประเทศไทย ในพระบรมราชูปถัมภ์ การกีฬาแห่งประเทศไทย รวมทั้งผู้สนับสนุนทัพนักกีฬาไทยในทุก ๆ ด้าน ทั้งภาครัฐ ภาคเอกชน ตลอดจนผู้ฝึกสอน และเจ้าหน้าที่ที่เกี่ยวข้องทุกท่าน ที่มีส่วนร่วมในการขับเคลื่อนพัฒนาวงการกีฬาของชาติตลอดมา
   ในโอกาสนี้ ผมขออวยพรให้นักกีฬาทุกท่านประสบความสำเร็จในการแข่งขันซีเกมส์
ครั้งที่ 32 เพื่อนำชื่อเสียง เกียรติยศ และความภาคภูมิใจมาสู่ประเทศชาติของเรา และขอให้ทุกท่านเดินทางโดยสวัสดิภาพ
 
ขอบคุณครับ"
คำกล่าวสุนทรพจน์,https://www.thaigov.go.th/news/contents/details/67471,วันพฤหัสบดีที่ 20 เมษายน 2566,20/04/2566,คำกล่าว พลเอก ประยุทธ์ จันทร์โอชา นายกรัฐมนตรี เนื่องในโอกาสวันอีฎิ้ลฟิตริ ฮิจเราะห์ศักราช 1444 วันพฤหัสบดีที่ 20 เมษายน 2566,คำกล่าว พลเอก ประยุทธ์ จันทร์โอชา นายกรัฐมนตรี เนื่องในโอกาสวันอีฎิ้ลฟิตริ ฮิจเราะห์ศักราช 1444 วันพฤหัสบดีที่ 20 เมษายน 2566,"พี่น้องชาวไทยมุสลิมที่รักทุกท่าน
 
ในโอกาสวันอีฎิ้ลฟิตริ ประจำปีฮิจเราะห์ศักราช 1444 ผมขอส่งความรัก ความระลึกถึง และความปรารถนาดีมายังพี่น้องชาวไทยมุสลิมทุกท่านทั้งที่พำนักอยู่ในประเทศและต่างประเทศ
 
วันอีฎิ้ลฟิตรินี้นับวาระแห่งการเฉลิมฉลองวันสิ้นสุดการถือศีลอดในเดือนรอมฎอน ถือเป็นการข้ามผ่านการทดสอบศรัทธาตามหลักศาสนกิจโดยสมบูรณ์ ซึ่งเป็นสิ่งที่น่าชื่นชมถึงจิตใจอันบริสุทธิ์ที่บริบูรณ์ไปด้วยศรัทธาในการทำคุณงามความดีถวายแด่เอกองค์พระผู้อภิบาล ด้วยความมุ่งมั่น เสียสละ และอดทนของพี่น้องชาวไทยมุสลิมทุกคน อีกทั้งยังแสดงถึงความสัมพันธ์ และความเอื้ออาทรต่อกันในหมู่ครอบครัว มิตรสหาย อันเป็นวิถีปฏิบัติที่งดงามและเปี่ยมไปด้วยความรักอย่างแท้จริง
 
โอกาสนี้ ผมขอสันติสุขจงประสบแด่ทุกท่าน และขอพรอันประเสริฐจากเอกองค์พระผู้อภิบาลได้โปรดประทานความเมตตา ความสุขสวัสดี พร้อมทั้งกำลังกาย กำลังใจ และจิตวิญญาณที่เข้มแข็งในการปฏิบัติตนเป็นสัตบุรุษที่เพียบพร้อมด้วยศรัทธาและคุณงามความดี เพื่อประโยชน์แก่ตนเอง สังคม และประเทศชาติบ้านเมืองสืบต่อไป"
คำกล่าวสุนทรพจน์,https://www.thaigov.go.th/news/contents/details/67280,วันพฤหัสบดีที่ 13 เมษายน 2566,13/04/2566,​คำกล่าว พลเอก ประยุทธ์ จันทร์โอชา นายกรัฐมนตรี เนื่องในโอกาสประเพณีสงกรานต์ พุทธศักราช 2566  วันพฤหัสบดีที่ 13 เมษายน 2566,​คำกล่าว พลเอก ประยุทธ์ จันทร์โอชา นายกรัฐมนตรี เนื่องในโอกาสประเพณีสงกรานต์ พุทธศักราช 2566 พฤหัสบดีที่ 13 เมษายน 2566,"พี่น้องประชาชนชาวไทยที่รักทุกท่าน
  
เนื่องในโอกาสประเพณีสงกรานต์ พุทธศักราช 2566 ผมขอส่งความรัก ความระลึกถึง และความปรารถนาดีมายังพี่น้องชาวไทยทุกคน ทั้งที่อาศัยอยู่ในประเทศและต่างประเทศ 
  
ห้วงเวลานี้เป็นห้วงเวลาสำคัญที่พี่น้องชาวไทยจะได้ร่วมกันเฉลิมฉลองประเพณีสงกรานต์ ซึ่งถือเป็น “วันขึ้นปีใหม่ไทย” ที่ยึดถือสืบทอดต่อกันมาตั้งแต่สมัยโบราณ ที่สะท้อนถึงวัฒนธรรมอันทรงคุณค่าและวิถีชีวิตอันงดงามของไทยตั้งแต่ในอดีตจวบจนปัจจุบัน และเป็นมรดกทางวัฒนธรรมของชาติที่มีเอกลักษณ์และมีชื่อเสียงเป็นที่รู้จักแพร่หลายไปทั่วโลก 

นอกจากนี้ เทศกาลสงกรานต์ยังเป็นเทศกาลแห่งความอบอุ่นที่ประชาชนชาวไทยจะได้ใช้เวลาอันมีค่าร่วมกับครอบครัว พี่น้อง และญาติมิตร อย่างมีความสุข ได้ทำกิจกรรมต่าง ๆ ร่วมกัน ทั้งกิจกรรมทางศาสนา และการรดน้ำดำหัวขอพรบิดา มารดา ญาติผู้ใหญ่ และผู้สูงอายุ เพื่อความสุขสวัสดี เป็นสิริมงคลแก่ชีวิต

ผมหวังเป็นอย่างยิ่งว่าพี่น้องชาวไทยที่รักทุกท่านจะเฉลิมฉลองเทศกาลสงกรานต์นี้ด้วยความเอื้ออาทรและเกื้อกูลต่อกัน มีสติไม่ประมาท และเดินทางกลับภูมิลำเนา ด้วยความปลอดภัย เพื่อทำให้เทศกาลแห่งความอบอุ่นนี้เป็นพลังแห่งการเริ่มต้นด้วยความสดชื่น สมหวังดังใจปรารถนา และมีความสุข พร้อมกันนี้ ผมขอขอบคุณและขอเป็นกำลังใจให้เจ้าหน้าที่และอาสาสมัครทุกท่าน ที่ร่วมปฏิบัติหน้าที่ให้ความช่วยเหลือดูแลความปลอดภัย และอำนวยความสะดวกแก่พี่น้องประชาชน ตลอดจนกองกำลังทุกกองกำลังที่ปฏิบัติหน้าที่ตามแนวชายแดน และในสามจังหวัดชายแดนภาคใต้ในห้วงเทศกาลแห่งความสุขนี้ด้วย 

ในโอกาสประเพณีสงกรานต์และวันขึ้นปีใหม่ไทย พุทธศักราช 2566 ผมขออัญเชิญคุณพระศรีรัตนตรัย และอำนาจสิ่งศักดิ์สิทธิ์ทั้งหลาย ที่ทุกท่านเคารพนับถือ อีกทั้ง เดชะพระบารมีแห่งองค์พระบาทสมเด็จพระเจ้าอยู่หัว และสมเด็จพระนางเจ้า ฯ พระบรมราชินี โปรดดลบันดาลประทานพร ให้พี่น้องประชาชนชาวไทยที่รักทุกท่าน ประสบแต่สิ่งอันเป็นมงคล มีความสุข ความเจริญ มีสุขภาพพลานามัยสมบูรณ์แข็งแรง กำลังกาย กำลังใจ และกำลังสติปัญญาที่เข้มแข็ง และขอให้ทุกท่านเดินทางในช่วงเทศกาลสงกรานต์นี้ด้วยความสวัสดิภาพปลอดภัย ปราศจากภยันอันตรายทั้งปวงโดยทั่วกัน 

สวัสดีวันสงกรานต์ครับ"
คำกล่าวสุนทรพจน์,https://www.thaigov.go.th/news/contents/details/66859,วันเสาร์ที่ 1 เมษายน 2566,01/04/2566,สาร พลเอก ประยุทธ์ จันทร์โอชา นายกรัฐมนตรี เนื่องในโอกาสวันข้าราชการพลเรือน ประจำปี พ.ศ. 2566 วันที่ 1 เมษายน 2566,"สาร
พลเอก ประยุทธ์ จันทร์โอชา นายกรัฐมนตรี
เนื่องในโอกาสวันข้าราชการพลเรือน ประจำปี พ.ศ. 2566
วันที่ 1 เมษายน 2566","ข้าราชการมีหน้าที่สำคัญในการ “บำบัดทุกข์ บำรุงสุข” ให้แก่ประชาชน ตลอดจนจัดทำและให้บริการสาธารณะอย่างเต็มกำลังความสามารถ มีความมุ่งมั่น เสียสละ ทุ่มเท และอุทิศตนด้วยจิตอาสา พร้อมทั้งนำความรู้ ความสามารถ และความเชี่ยวชาญด้านต่าง ๆ มาขับเคลื่อนและพัฒนาประเทศในทุกมิติร่วมกับทุกภาคส่วน ท่ามกลางการเปลี่ยนแปลงอย่างวดเร็วในปัจจุบัน ทั้งด้านสังคม เศรษฐกิจ เทคนโลยี และสิ่งแวดล้อม ข้าราชการมีความจำเป็นอย่างยิ่งที่จะต้องปรับกรอบแนวคิด (Mindset) และทักษะ (Skillset) ในการปฏิบัติงาน โดยจะต้องหมั่นฝึกฝนตนเองให้มีความรู้ ความสามารถ และมีคุณสมบัติที่พร้อมต่อการแก้ไขปัญหาและการทำงานเพื่อส่วนรวม เพื่อขับเคลื่อนภารกิจการบริหารราชการแผ่นดินของรัฐบาลให้เกิดผลสัมฤทธิ์และมีประสิทธิภาพสูงสุด สามารถตอบสนองความต้องการของประชาชนได้อย่างแท้จริง โดยข้าราชการที่ดีจะต้อง
ดำรงไว้ซึ่งความซื่อสัตย์ สุจริต มีคุณธรรม จริยธรรม และวางตัวเป็นกลาง เพื่อรักษาเกียรติยศและศักดิ์ศรีของการเป็นข้าราชการไว้อย่างภาคภูมิ รวมทั้งร่วมกันรักษาผลประโยชน์ของประชาชนและสร้างความเจริญก้าวหน้าอย่างมั่นคงให้แก่ประเทศชาติ

เนื่องในโอกาสวันข้าราชการพลเรือน 1 เมษายน 2566 ผมขอส่งความระลึกถึงและความปรารถนาดีมายังข้าราชการพลเรือนทุกคนที่ปฏิบัติหน้าที่ด้วยความวิริยอุตสาหะเพื่อประโยชน์สุขของประชาชนและประเทศชาติอย่างดียิ่งเสมอมา และขอแสดงความยินดีกับข้าราชการพลเรือนทุกคนที่ได้รับรางวัลข้าราชการพลเรือนดีเด่น ประจำปี พ.ศ. 2565 อันน่าภาคภูมิใจนี้ ผมหวังเป็นอย่างยิ่งว่าความตั้งใจในการปฏิบัติหน้าที่ในฐานะข้าราชการจะเป็นแบบอย่างที่ดีให้แก่ทั้งเพื่อนข้าราชการและผู้คนในสังคมในการมุ่งมั่นปฏิบัติงาน เพื่อสร้างคุณภาพชีวิตความเป็นอยู่ที่ดีและความผาสุกให้แก่ประชาชนอย่างยั่งยืนสืบไป

ในโอกาสนี้ ผมขออาราธนาคุณพระศรีรัตนตรัยและสิ่งศักดิ์สิทธิ์ทั้งหลายในสากล อีกทั้งพระบารมีของพระบาทสมเด็จพระเจ้าอยู่หัว และสมเด็จพระนางเจ้าฯ พระบรมราชินี ได้โปรดดลบันดาลประทานพรให้ข้าราชการพลเรือนทุกคน พร้อมทั้งครอบครัว ประสบแต่ความสุข ความเจริญ มีสุขภาพกาย สุขภาพใจที่แข็งแรงสมบูรณ์ และสัมฤทธิผลในสิ่งที่พึงปรารถนาทุกประการ"
คำกล่าวสุนทรพจน์,https://www.thaigov.go.th/news/contents/details/66473,วันพุธที่ 22 มีนาคม 2566,22/03/2566,พลเอก ประยุทธ์ จันทร์โอชา  นายกรัฐมนตรี กล่าวเนื่องในโอกาสต้อนรับเดือนรอมฎอน ประจำปี พ.ศ. 2566 (ฮ.ศ. 1444),พลเอก ประยุทธ์ จันทร์โอชา  นายกรัฐมนตรี กล่าวเนื่องในโอกาสต้อนรับเดือนรอมฎอน ประจำปี พ.ศ. 2566 (ฮ.ศ. 1444) วันที่ 22 มีนาคม 2566,"พี่น้องชาวไทยมุสลิมที่รักทุกท่าน
 
ในโอกาสต้อนรับเดือนรอมฎอน ประจำปีฮิจเราะห์ศักราช 1444 อันเป็นเดือนศักดิ์สิทธิ์และเป็นห้วงเวลาสำคัญทางศาสนาอิสลาม ผมขอส่งความรัก ความระลึกถึง และความปรารถนาดี มายังพี่น้องชาวไทยมุสลิมทั่วประเทศและพี่น้องชาวมุสลิมทั่วโลก และขอแสดงความยินดีต่อพี่น้องชาวมุสลิมทุกท่าน ที่จะได้ร่วมกันปฏิบัติศาสนกิจอันประเสริฐยิ่งอย่างสมบูรณ์ตามหลักศาสนาอีกครั้ง ภายหลังสถานการณ์การแพร่ระบาดของโรคโควิด-19 คลี่คลายลง เพื่อชำระขัดเกลาร่างกายและจิตใจให้บริสุทธิ์ ยึดมั่นในการทำคุณงามความดี เอื้อเฟื้อเผื่อแผ่ระหว่างกัน และยังเป็นห้วงเวลาที่จะได้น้อมจิตรำลึกถึงพระมหาคัมภีร์อัลกุรอานอันศักดิ์สิทธิ์ อันเป็นการส่งกำลังศรัทธาต่อองค์พระผู้เป็นเจ้า นำมาซึ่งความรักและประโยชน์สุขต่อตนเอง ครอบครัว ชุมชน สังคม และประเทศ

ในโอกาสอันเป็นสิริมงคลนี้ ผมขออวยพรให้พี่น้องทุกท่านได้ปฏิบัติศาสนากิจอย่างครบถ้วนสมบูรณ์ บรรลุผลสำเร็จตามเจตนารมณ์ที่ตั้งมั่นไว้ทุกประการ  และขออานุภาพแห่งองค์อัลลอฮฺที่พี่น้องมุสลิมทุกท่านเคารพนับถือ ได้โปรดประทานความเมตตา ความสุขสวัสดีปลอดภัย และความเจริญ มีกำลังกาย กำลังใจ รวมทั้งจิตวิญญาณที่เข้มแข็ง ดำรงตนเป็นคนดีของสังคมและมีความอารีต่อสาธารณะ เพื่อเป็นกำลังสำคัญในการสรรค์สร้างให้ประเทศชาติเจริญก้าวหน้าและมั่นคงสืบไป
 
ขอบคุณครับ"
คำกล่าวสุนทรพจน์,https://www.thaigov.go.th/news/contents/details/66445,วันพุธที่ 22 มีนาคม 2566,22/03/2566,สาร พลเอก ประยุทธ์ จันทร์โอชา นายกรัฐมนตรี เนื่องในวันน้ำโลก ประจำปี 2566  วันที่ 22 มีนาคม 2566,"สาร
พลเอก ประยุทธ์ จันทร์โอชา นายกรัฐมนตรี
เนื่องในวันน้ำโลก ประจำปี 2566 
วันที่ 22 มีนาคม 2566","พี่น้องประชาชนชาวไทยที่รักทุกคน

“น้ำ” เป็นทรัพยากรสำคัญที่มีความจำเป็นอย่างยิ่งต่อการดำรงชีวิตของมนุษย์ องค์การสหประชาชาติกำหนดให้วันที่ 22 มีนาคมของทุกปี เป็นวันน้ำโลก เพื่อกระตุ้นให้ประชาคมโลกร่วมกันรณรงค์ให้เกิดการฟื้นฟูและใช้ประโยชน์จากทรัพยากรน้ำอย่างยั่งยืน โดยในปี 2566 องค์การสหประชาชาติได้กำหนดประเด็นสำคัญในหัวข้อ “เร่งการเปลี่ยนแปลง” ด้วยการลงมือปฏิบัติเพื่อลดวิกฤตด้านน้ำและสุขาภิบาล โดยรณรงค์ให้ทุกคนร่วมกันเป็นผู้เปลี่ยนแปลง สิ่งที่อยากเห็นในโลกใบนี้

ประเทศไทยให้ความสำคัญกับการบริหารจัดการทรัพยากรน้ำในทุกมิติให้เกิดความสมดุลและยั่งยืน และได้ขับเคลื่อนภารกิจด้านทรัพยากรน้ำโดยคำนึงถึงปัจจัยรอบด้านจากการวิเคราะห์ข้อมูลของหน่วยงานและองค์กร รวมทั้งสภาพปัจจุบันและแนวโน้มที่อาจเกิดขึ้นในอนาคตจากวิกฤตการเปลี่ยนแปลงของสภาพภูมิอากาศ 

นอกจากนี้ ได้วางแผนการบริหารจัดการทรัพยากรน้ำแบบพลวัตโดยการมีส่วนร่วมของประชาชน 5 ด้าน คือ การบริการน้ำอุปโภคบริโภคที่ได้มาตรฐานอย่างเท่าเทียม การสร้างความมั่นคงและเพิ่มผลิตภาพของน้ำ การลดความเสียหายต่อชีวิตและทรัพย์สินจากภัยพิบัติด้านน้ำ การฟื้นฟูป่าต้นน้ำและคุณภาพน้ำ และการเสริมความเข้มแข็งในการบริหารจัดการทรัพยากรน้ำของชุมชน ด้วยองค์ความรู้ เทคโนโลยี และนวัตกรรม บนพื้นฐานของการรักษาสมดุลนิเวศ วิถีทางสังคม เศรษฐกิจของพื้นที่ ตามหลักปรัชญาของเศรษฐกิจพอเพียง เพื่อสร้างสมดุลการอนุรักษ์ฟื้นฟูและพัฒนาแหล่งนํ้าด้วยการบริหารจัดการพื้นที่ในลักษณะลุ่มนํ้าอย่างเป็นระบบ

รัฐบาลมีความมุ่งมั่นดำเนินการมาอย่างต่อเนื่อง โดยมีคณะกรรมการลุ่มน้ำ ทั้ง 22 ลุ่มน้ำ
ของประเทศที่เป็นกลไกหลักในการเชื่อมโยงและขับเคลื่อนทุกพื้นที่ ร่วมกับภาคีหน่วยงานและองค์กร นักวิชาการและปราชญ์ท้องถิ่น ควบคู่กับการทำความเข้าใจและขยายเครือข่ายแนวร่วมภาคประชาชน และเดินหน้าไปพร้อมกับประเทศสมาชิกในการประกาศคำมั่นโดยสมัครใจ เพื่อยืนยันความร่วมมือ เร่งการเปลี่ยนแปลงด้านน้ำตามแนวทางการพัฒนาที่ยั่งยืน ด้วยการบริหารจัดการทรัพยากรน้ำอย่างมีส่วนร่วม ในการประชุมสหประชาชาติทบทวนการดำเนินงานด้านน้ำในห้วงครึ่งแรกของทศวรรษระหว่างประเทศแห่งการดำเนินการ “น้ำสำหรับการพัฒนาที่ยั่งยืน” ซึ่งจัดการประชุมระหว่างวันที่ 22 - 24 มีนาคม 2566 ณ สำนักงานใหญ่สหประชาชาติ นครนิวยอร์ก สหรัฐอเมริกา 
เนื่องในโอกาส “วันน้ำโลก” ประจำปี 2566 ผมขอเชิญชวนพี่น้องประชาชนทุกคน ร่วมมือร่วมใจกันอนุรักษ์และใช้น้ำอย่างรู้คุณค่า รวมทั้งมีส่วนร่วมเป็นภาคีเครือข่ายความร่วมมือระหว่างกันอย่างบูรณาการกับองค์กรบริหารจัดการทรัพยากรน้ำ เพื่อสร้างความมั่นคงด้านน้ำให้ยั่งยืนสืบไป 

ขอบคุณครับ"
คำกล่าวสุนทรพจน์,https://www.thaigov.go.th/news/contents/details/66092,วันจันทร์ที่ 13 มีนาคม 2566,13/03/2566,ปาฐกถาพิเศษโดย พลเอก ประยุทธ์ จันทร์โอชา นายกรัฐมนตรี ในกิจกรรม Trade Winds,ปาฐกถาพิเศษโดย พลเอก ประยุทธ์ จันทร์โอชา นายกรัฐมนตรี ในกิจกรรม Trade Winds,"ปาฐกถาพิเศษ
โดย พลเอก ประยุทธ์ จันทร์โอชา นายกรัฐมนตรี
ในกิจกรรม Trade Winds
วันที่ 13 มีนาคม 2566 เวลา 16.30 น.
ณ โรงแรมอวานี พลัส ริเวอร์ไซด์ กรุงเทพมหานคร
 
ท่านทูต Robert Godec เอกอัครราชทูตสหรัฐฯ ประจำประเทศไทย
ท่านปลัด Marisa Lago ปลัดกระทรวงพาณิชย์สหรัฐฯ ด้านการค้าระหว่างประเทศ และท่านผู้มีเกียรติทุกท่าน
      ผมมีความยินดีอย่างยิ่งที่ได้พบกับทุกท่านในวันนี้ และขอขอบคุณสถานเอกอัครราชทูตสหรัฐฯ ประจำประเทศไทย และกระทรวงพาณิชย์สหรัฐฯ ในฐานะผู้จัดกิจกรรม Trade Winds เพื่อให้ภาครัฐได้พบปะกับภาคเอกชน เพื่อรับฟังความเห็นและข้อเสนอแนะที่เป็นประโยชน์ ในการพัฒนาศักยภาพและคุณภาพของประเทศไทย ในการก้าวไปสู่การเป็นศูนย์กลางการลงทุนและการประกอบธุรกิจ ซึ่งเป็นสิ่งที่รัฐบาลไทยให้ความสำคัญมาโดยตลอด โดยเฉพาะการแลกเปลี่ยนองค์ความรู้ และมุมมองกับภาคเอกชนสหรัฐฯ ที่ถือเป็นมิตรและหุ้นส่วนของไทย อีกทั้งมีบทบาทสนับสนุนการพัฒนาเศรษฐกิจและสังคมไทยมายาวนาน  
      รัฐบาลไทยยินดีที่สหรัฐฯ เลือกจัดกิจกรรม Trade Winds ในภูมิภาคเอเชียตะวันออกเฉียงใต้ โดยมีประเทศไทยเป็นศูนย์กลางการจัดกิจกรรม ซึ่งสะท้อนถึงโอกาสด้านการค้าและการลงทุนในประเทศไทยและภูมิภาคที่เพิ่มขึ้นอย่างต่อเนื่อง โดยรัฐบาลไทยพร้อมร่วมมือกับรัฐบาลและภาคเอกชนสหรัฐฯ ในการพัฒนาศักยภาพเศรษฐกิจและสร้างสภาพแวดล้อมที่เอื้อต่อการประกอบธุรกิจของบริษัทเอกชนสหรัฐฯ อย่างต่อเนื่องต่อไป
      การจัดกิจกรรม Trade Winds ในครั้งนี้ ยังตรงกับโอกาสสำคัญของการครบรอบ 190 ปี แห่งความสัมพันธ์ทางการทูตระหว่างไทยกับสหรัฐฯ แสดงให้เห็นถึงมิตรภาพระหว่างเรา ที่ได้ดำเนินมาอย่างยาวนาน และใกล้ชิด รวมทั้งก่อให้เกิดประโยชน์ร่วมกันของทั้งสองฝ่ายมายาวนาน
      ในช่วงสองปีที่ผ่านมา เราได้เห็นความสัมพันธ์ทวิภาคีไทย-สหรัฐฯ อันใกล้ชิดเพิ่มพูนพลวัตขึ้นอย่างต่อเนื่อง ทั้งการเพิ่มการแลกเปลี่ยนการเยือนระดับสูง โดยผมได้เดินทางเยือนกรุงวอชิงตัน เพื่อเข้าร่วมการประชุมสุดยอดอาเซียน-สหรัฐฯ สมัยพิเศษ เมื่อเดือนพฤษภาคมปีที่แล้ว ซึ่งท่านรัฐมนตรีว่าการกระทรวงพาณิชย์สหรัฐฯ ได้ประกาศแผนการจัดกิจกรรม Trade Winds ครั้งนี้เป็นหนึ่งในข้อริเริ่ม ที่สำคัญในการประชุมสุดยอดอาเซียน-สหรัฐฯ ดังกล่าวด้วย และรองประธานาธิบดีคามาลา แฮร์ริส ได้เดินทางเยือนไทยเพื่อเข้าร่วมการประชุมผู้นำเขตเศรษฐกิจเอเปค เมื่อเดือนพฤศจิกายน 2565 นอกจากนี้ ไทยกับสหรัฐฯ ยังได้จัดทำแถลงการณ์ว่าด้วยการเป็นพันธมิตรและหุ้นส่วนทางยุทธศาสตร์ ซึ่งได้วางเป้าหมายและแนวทางขับเคลื่อนความร่วมมือระหว่างกัน อีกทั้งมีการจัดทำบันทึกความเข้าใจว่าด้วยการส่งเสริมความเข้มแข็งของห่วงโซ่อุปทาน เพื่อเร่งเสริมสร้างความร่วมมือในมิติดังกล่าวอย่างเป็นรูปธรรม
      ในห้วงที่ผ่านมา แม้ว่าเศรษฐกิจโลกจะได้รับผลกระทบจากโควิด-19 แต่การค้าทวิภาคีระหว่างไทยกับสหรัฐฯ ยังคงเพิ่มขึ้นอย่างต่อเนื่อง โดยในปี 2565 การค้าระหว่างกันมีมูลค่ากว่า65,000 ล้านดอลลาร์สหรัฐ ทำให้สหรัฐฯ กลับมาเป็นคู่ค้าสำคัญอันดับที่สองของไทยอีกครั้งในรอบ 15 ปี แสดงถึงความร่วมมือและห่วงโซ่อุปทานที่เข้มแข็งระหว่างกัน และศักยภาพและความพร้อมของไทยในด้านเศรษฐกิจและโครงสร้างพื้นฐานด้านความเชื่อมโยงและโลจิสติกส์
      ไทยและสหรัฐฯ มีเป้าหมายและนโยบายที่สอดคล้องกันในการส่งเสริมความเติบโตทางเศรษฐกิจที่ยั่งยืน เข้มแข็ง และมีความสมดุล โดยไทยให้ความสำคัญกับนโยบายเศรษฐกิจชีวภาพ – หมุนเวียน – สีเขียว หรือ BCG Economy ซึ่งในช่วงที่ไทยเป็นเจ้าภาพเอเปคในปีที่ผ่านมา ผู้นำเขตเศรษฐกิจเอเปคได้ร่วมกันรับรองเป้าหมายกรุงเทพฯ ว่าด้วยเศรษฐกิจ BCG เพื่อสร้างภูมิภาคที่เปิดกว้างต่อโอกาสทางการค้า การส่งเสริมความเชื่อมโยงไร้รอยต่อ และความสมดุลในทุกมิติ และสหรัฐฯ ในฐานะเจ้าภาพเอเปคในปีนี้จะสานต่อการดำเนินการในทิศทางเดียวกัน นอกจากนี้ ไทยได้ร่วมมือกับสหรัฐฯ และประเทศหุ้นส่วนในกรอบความร่วมมือทางเศรษฐกิจอินโด-แปซิฟิก (IPEF) เพื่อส่งเสริมการเติบโตทางเศรษฐกิจอย่างยั่งยืนเป็นมิตรต่อสิ่งแวดล้อม และเป็นธรรม ซึ่งภาคเอกชนของทั้งสองฝ่ายจะมีบทบาทสำคัญอย่างยิ่งในการสร้างวิสัยทัศน์ดังกล่าวให้เป็นจริง
 
ท่านผู้มีเกียรติทุกท่าน
      ในการมองไปสู่อนาคตของความเป็นหุ้นส่วนไทย-สหรัฐฯ ผมเห็นถึงโอกาสในการเสริมสร้างความร่วมมือระหว่างกันในหลากหลายมิติ โดยในโอกาสนี้ ขอฝากไว้ 3 ประการสั้น ๆ เพื่อสะท้อนมุมมองและประเด็นที่ไทยให้ความสำคัญ  
      ประการแรก คือความร่วมมือเพื่อเสริมสร้างเศรษฐกิจและอุตสาหกรรมแห่งอนาคต ซึ่งไทยมีความพร้อมเป็นศูนย์กลางด้านการค้าการลงทุนและการผลิตที่สำคัญของภูมิภาค และเป็นจุดเชื่อมโยงของห่วงโซ่อุปทานด้วยที่ตั้งด้านภูมิศาสตร์ และมาตรการสิทธิประโยชน์ที่หลากหลายสำหรับภาคเอกชน อาทิ การอำนวยความสะดวกการพำนักระยะยาวด้วยวีซ่า LTR สำหรับชาวต่างชาติที่มีศักยภาพสูง การปรับปรุงกฎระเบียบและลดขั้นตอนที่เป็นอุปสรรคต่อ   การดำเนินธุรกิจ และการขับเคลื่อนเขตพัฒนาพิเศษภาคตะวันออก หรือ EEC ไปสู่การเป็นศูนย์กลางด้านเทคโนโลยีและนวัตกรรม และศูนย์กลางการพัฒนาทักษะแรงงาน โดยไทยสนใจร่วมมือและส่งเสริมการลงทุนจากภาคเอกชนสหรัฐฯ ในสาขาใหม่ ๆ อาทิ อิเล็กทรอนิกส์อัจฉริยะ สินค้าและบริการทางการแพทย์และสุขภาพ อุตสาหกรรมชีวภาพ ยานยนต์ยุคใหม่ ตลอดจนผลิตภัณฑ์และอุตสาหกรรมที่ส่งเสริมเศรษฐกิจ BCG  
      ประการที่สอง ไทยให้ความสำคัญอย่างยิ่งต่อการพัฒนาเทคโนโลยีสีเขียวและพลังงานสะอาด เพื่อเร่งสร้างเศรษฐกิจสีเขียวและสังคมคาร์บอนต่ำ โดยได้แสดงเจตนารมณ์ในการบรรลุเป้าหมายด้านสภาพภูมิอากาศ เช่น การลดการปล่อยก๊าซคาร์บอนตามเป้าหมาย NDC ฉบับใหม่  ซึ่งผมขอเชิญชวนภาคเอกชนสหรัฐฯ ร่วมลงทุนและสนับสนุนองค์ความรู้ ความเชี่ยวชาญ และเทคโนโลยี เพื่อให้ไทยสามารถเปลี่ยนผ่านสู่เศรษฐกิจสีเขียว อย่างเต็มรูปแบบ
      ประการสุดท้าย การเปลี่ยนผ่านสู่ดิจิทัลคืออนาคตของเรา ไทยจึงมุ่งพัฒนาโครงสร้างพื้นฐานด้านดิจิทัล และเร่งดำเนินโครงการ upskill และ reskill ทักษะดิจิทัลเพื่อพัฒนาบุคลากรในการรองรับอุตสาหกรรมแห่งอนาคต ซึ่งผมขอเชิญชวนทุกท่านสนับสนุนการขยายความร่วมมือส่งเสริมการพัฒนาระบบนิเวศด้านนวัตกรรม การพัฒนาขีดความสามารถด้านดิจิทัลและเทคโนโลยีขั้นสูง อาทิ Quantum และปัญญาประดิษฐ์ (AI)
      ท้ายที่สุด ผมหวังเป็นอย่างยิ่งว่า กิจกรรม Trade Winds ในปีนี้ จะเป็นแรงกระตุ้นให้ทุกท่านร่วมมือกันยกระดับการค้าและการลงทุนระหว่างไทยกับสหรัฐฯ ไปสู่ยุคใหม่ พร้อมรับมือกับความท้าทายแห่งอนาคต และขอให้ทุกท่านเชื่อมั่นว่า ไทยพร้อมสนับสนุน การดำเนินธุรกิจของท่านเพื่อเป้าหมายร่วมกันในการสร้างการเติบโตทางเศรษฐกิจอย่างสมดุล เข้มแข็ง และยั่งยืนต่อไป"
คำกล่าวสุนทรพจน์,https://www.thaigov.go.th/news/contents/details/65862,วันพุธที่ 8 มีนาคม 2566,08/03/2566,คำปราศรัย พลเอก ประยุทธ์ จันทร์โอชา นายกรัฐมนตรี เนื่องในวันสตรีสากล ประจำปี 2566,คำปราศรัย พลเอก ประยุทธ์ จันทร์โอชา นายกรัฐมนตรี เนื่องในวันสตรีสากล ประจำปี 2566 วันที่ 8 มีนาคม 2566,"พี่น้องสตรีและประชาชนชาวไทยที่รักทุกท่าน
เนื่องในโอกาสวันสตรีสากล ประจำปี 2566 ที่บรรจบครบรอบอีกวาระหนึ่ง ผมในนามของรัฐบาลขอส่งความระลึกถึงและความปรารถนาดีมายังสตรีไทย และผู้ที่ปฏิบัติงานด้านการพัฒนาสตรีทุกท่าน
 
องค์การสหประชาชาติได้ประกาศให้วันที่ 8 มีนาคมของทุกปี เป็นวันสตรีสากล เพื่อให้ประเทศสมาชิกทั่วโลกได้ตระหนักถึงคุณค่า ความสำคัญ และการเคารพในศักดิ์ศรี รวมทั้งการพัฒนางานด้านต่าง ๆ เพื่อสร้างความเสมอภาคทางสังคมให้แก่สตรี
 
ที่ผ่านมา รัฐบาลได้ให้ความสำคัญในการสร้างโอกาสให้แก่ประชาชนทุกกลุ่มทุกช่วงวัย โดยเฉพาะอย่างยิ่งกลุ่มสตรีซึ่งถือเป็นประชากรที่มีจำนวนมากกว่าครึ่งหนึ่งของประเทศ รัฐบาลได้เล็งเห็นถึงศักยภาพของสตรีในการเป็นพลังขับเคลื่อนการพัฒนาประเทศในหลากหลายมิติ จึงได้ยกระดับการส่งเสริมบทบาทสตรีให้สามารถมีส่วนร่วมในการเป็นพลังทางสังคม พร้อมทั้งการรณรงค์ให้ทุกภาคส่วนในสังคมปรับเปลี่ยนเจตคติต่อบทบาทสตรี บนพื้นฐานของการเคารพศักดิ์ศรีและคุณค่าของความเป็นมนุษย์
 
ในการจัดงานวันสตรีสากล ประจำปี 2566 นี้ ประเทศไทยจึงได้กำหนดแนวคิดว่า “พลังสตรีและเด็กหญิง ร่วมสร้างสรรค์นวัตกรรมและเทคโนโลยี สู่ความเสมอภาคระหว่างเพศอย่างยั่งยืน” เพื่อให้สตรีทุกช่วงวัยได้มีส่วนในการพัฒนาเศรษฐกิจและสังคม สามารถยกระดับคุณภาพชีวิตและความเป็นอยู่ที่ดีของตนเอง ครอบครัว และชุมชนได้อย่างยั่งยืน พร้อมทั้งร่วมพลิกโฉมประเทศไทยให้เป็นประเทศพัฒนาแล้วด้วยการใช้เทคโนโลยีอย่างสร้างสรรค์ ภายในปี 2570
 
ในโอกาสนี้ผมขออาราธนาคุณพระศรีรัตนตรัยและสิ่งศักดิ์สิทธิ์ที่ท่านเคารพนับถือ อีกทั้งพระบารมีของพระบาทสมเด็จพระเจ้าอยู่หัว และสมเด็จพระนางเจ้าฯ พระบรมราชินี โปรดอภิบาลประทานพรให้สตรีไทย ตลอดจนผู้ที่ปฏิบัติงานด้านการพัฒนาสตรีทุกท่าน ประสบแต่ความสุข ความเจริญ มีสุขภาพกาย สุขภาพใจที่แข็งแรง และสัมฤทธิผลในสิ่งอันพึงปรารถนาโดยทั่วกัน"
คำกล่าวสุนทรพจน์,https://www.thaigov.go.th/news/contents/details/36725,วันพฤหัสบดีที่ 12 พฤศจิกายน 2563,,ถ้อยแถลงนายกรัฐมนตรีในการประชุมสุดยอดอาเซียน-จีน ครั้งที่ 23,"ถ้อยแถลงนายกรัฐมนตรี
สำหรับการประชุมสุดยอดอาเซียน-จีน ครั้งที่ 23
วันพฤหัสบดีที่ 12 พฤศจิกายน ๒๕๖๓ เวลา 13.00 - 14.00 น.","ท่านประธาน
ฯพณฯ นายกรัฐมนตรี หลี่ เค่อเฉียง
ใต้ฝ่าละอองธุลีพระบาท และ ฯพณฯ ทั้งหลาย

ผมขอร่วมกับผู้นำอาเซียนทุกท่านต้อนรับท่านนายกรัฐมนตรี หลี่ เค่อเฉียง สู่การประชุมฯ ในวันนี้

สุภาษิตที่ว่า “มิตรในยามยากคือมิตรแท้” พิสูจน์ให้เห็นอย่างชัดเจนผ่านความร่วมมือที่แน่นแฟ้นระหว่างอาเซียนกับจีน  ในการฝ่าฟันวิกฤตใหญ่หลายครั้งตลอดเกือบ 30 ปีที่ผ่านมา และวิกฤตโควิด-๑๙ ได้พิสูจน์ความเป็นมิตรแท้อีกครั้ง โดยเราได้จับมือกันเพื่อรับมือกับวิกฤตในครั้งนี้มาตั้งแต่เริ่มมีการระบาด ซึ่งเราจะผ่านพ้นไปด้วยกัน เพื่อให้เราทุกคนมองไปข้างหน้า ผมขอเสนอแนวทางที่จะฟื้นฟูภูมิภาคของเราให้กลับมาเข้มแข็งกว่าเดิม ด้วยการกำหนด “อนาคตร่วมกัน” ดังนี้

ประการที่หนึ่ง “อนาคตทางสาธารณสุข” เราควรร่วมมือกันเสริมสร้างความมั่นคงด้านสุขภาพ ทั้งในระดับภูมิภาคและระดับโลก ไทยขอบคุณที่จีนให้ความร่วมมือและสนับสนุนข้อริเริ่มต่าง ๆ โดยเฉพาะ การสมทบกองทุนอาเซียนเพื่อการรับมือกับโควิด-19 จำนวน 1 ล้านดอลลาร์สหรัฐ และยินดีที่จีนประกาศให้วัคซีนและยาต้านไวรัสโควิด-19 เป็นสินค้าสาธารณะ ซึ่งอาเซียนจะได้รับการจัดสรรและใช้ประโยชน์จากวัคซีนและยาดังกล่าวเป็นลำดับต้น

ในการนี้ ไทยพร้อมที่จะร่วมมือกับมิตรประเทศในการพัฒนาบุคลากรทางการแพทย์ วิทยาศาสตร์ เทคโนโลยี และนวัตกรรมที่เกี่ยวข้อง ตลอดจนร่วมทำวิจัย พัฒนา และผลิตยา เพื่อแจกจ่ายให้แก่ประเทศในภูมิภาคภายใต้ศักยภาพทางการแพทย์และโครงสร้างพื้นฐานด้านสาธารณสุขที่มีคุณภาพของไทย

ประการที่สอง “อนาคตทางเศรษฐกิจ” เราควรร่วมมือกันเสริมสร้างความแข็งแกร่งบนพื้นฐาน ของการพึ่งพาระหว่างกันทางเศรษฐกิจที่แน่นแฟ้นอยู่แล้ว ซึ่งท่ามกลางวิกฤตนี้ เรายังสามารถรักษามูลค่าการค้าและการลงทุนให้อยู่ในระดับที่น่าพอใจได้ โดยเราควรยึดมั่นในระบบการค้าพหุภาคีที่เปิดกว้างและเสรี สานต่อการบูรณาการทางเศรษฐกิจ และส่งเสริมความเชื่อมโยงของห่วงโซ่อุปทานในภูมิภาค โดยใช้ประโยชน์อย่างเต็มประสิทธิภาพจากความตกลงการค้าเสรีอาเซียน-จีน และความตกลง RCEP ซึ่งเรากำลังจะลงนามร่วมกันในห้วงการประชุมนี้

ถึงแม้ว่าการแพร่ระบาดของโควิด-19 ยังคงมีอยู่ แต่เราควรมุ่งสานต่อการดำเนินการตามถ้อยแถลงว่าด้วยการสอดประสานระหว่างแผนแม่บทเอ็มแพ็ค 2025 กับข้อริเริ่ม BRI ให้เกิดผลเป็นรูปธรรมยิ่งขึ้น รวมทั้งร่วมหารือเพื่อกำหนดมาตรการอำนวยความสะดวกในการเดินทางระหว่างประเทศที่ปลอดภัย เพื่อให้เศรษฐกิจสามารถฟื้นตัวได้ดีควบคู่กับการรับมือกับการแพร่ระบาดของโรคอย่างมีประสิทธิภาพ

นอกจากนั้น เราควรสานต่อผลสำเร็จของความร่วมมือภายใต้ปีแห่งความร่วมมือด้านเศรษฐกิจดิจิทัลในปีนี้ ซึ่งเทคโนโลยีและนวัตกรรมดิจิทัลกลายเป็นกุญแจสำคัญในการพัฒนาเศรษฐกิจในยุคปกติใหม่ ดังนั้น เราควรมุ่งเน้นการเสริมสร้างขีดความสามารถของผู้ประกอบการ MSMEs  start-ups และผู้ประกอบการท้องถิ่น ซึ่งเป็นส่วนสำคัญในการขับเคลื่อนเศรษฐกิจฐานราก ให้สามารถเข้าถึงแหล่งเงินทุนและพัฒนาทักษะที่จำเป็นในยุค 4IR (โฟร์ ไอ อาร์)

ในขณะเดียวกัน เราต้องร่วมมือกันป้องกันผลกระทบด้านความมั่นคงทางไซเบอร์ที่เกิดจากการใช้เทคโนโลยีในทางที่ผิด ซึ่งไทยพร้อมที่จะพิจารณาความร่วมมือภายใต้ข้อริเริ่มสากลว่าด้วยความมั่นคงทางข้อมูล ที่เสนอโดยจีนต่อไป

ประการที่สาม “อนาคตที่ยั่งยืน” เราควรร่วมมือกันเสริมสร้างความยั่งยืนในทุกมิติ ซึ่งเป็นประเด็นที่ไทยผลักดันในช่วงการเป็นประธานอาเซียนเมื่อปีที่แล้ว ผมจึงยินดีอย่างยิ่งที่จะร่วมประกาศให้ปี 2564 เป็นปีแห่งความร่วมมือด้านการพัฒนาที่ยั่งยืนอาเซียน-จีน โดยในฐานะผู้ประสานงานของอาเซียนเรื่องการพัฒนาที่ยั่งยืน ไทยจะสานต่อความร่วมมือในเรื่องนี้ให้มีผลเป็นรูปธรรมต่อไป

เมื่อกล่าวถึงประเด็นนี้ ไทยขอเน้นย้ำความพร้อมในการร่วมมือกับอาเซียนและจีนที่จะต่อสู้กับศัตรูที่สำคัญของเรา คือ ความยากจน ความหิวโหย และภัยพิบัติ เพื่อให้สามารถบรรลุเป้าหมายการพัฒนาที่ยั่งยืนของสหประชาชาติ ลดความเหลื่อมล้ำทางสังคม และเสริมสร้างคุณภาพชีวิตของประชาชน ดังนั้น การขจัดความท้าทายดังกล่าว ซึ่งรวมถึง การปกป้องสิ่งแวดล้อม และการเสริมสร้างความมั่นคงทางอาหาร จึงถือเป็นเป้าหมายร่วมกันของเรา โดยอาเซียนมีความพร้อมที่จะเป็นฐานการผลิตอาหารและ “ครัวของโลก” โอกาสนี้ ไทยขอเชิญชวนให้ใช้ศูนย์อาเซียนเพื่อการศึกษาและการหารือด้านการพัฒนาที่ยั่งยืน เพื่อขับเคลื่อนความร่วมมือเหล่านี้ให้เกิดประโยชน์ในวงกว้างต่อไป

สุดท้ายนี้ เพื่อให้เรามี “อนาคตที่มั่นคงร่วมกัน” เราต้องมุ่งรักษาสันติภาพ เสถียรภาพ และความไพบูลย์ในภูมิภาค ภายใต้สถานการณ์ที่ภูมิภาคของเราต้องเผชิญกับความตึงเครียดและความไม่แน่นอนทางภูมิรัฐศาสตร์ ดังนั้น ไทยขอเรียกร้องให้ประเทศที่เกี่ยวข้อง “แสวงหาจุดร่วม และสงวนจุดต่าง” ใช้ความยับยั้งชั่งใจ หลีกเลี่ยงการเผชิญหน้า และหันมาหารือเพื่อเสริมสร้างความไว้เนื้อเชื่อใจทางยุทธศาสตร์ระหว่างกัน โดยไทยมุ่งมั่นที่จะส่งเสริมความร่วมมือที่เป็นประโยชน์ต่อทุกฝ่ายอย่างสร้างสรรค์ อาทิ การปกป้องสิ่งแวดล้อมทางทะเล และสานต่อการเจรจาจัดทำ COC (ซีโอซี) ที่มีประสิทธิภาพ มีเนื้อหาที่ครอบคลุม และสอดคล้องกับกฎหมายระหว่างประเทศ

ขอบคุณครับ
* * * * *"
คำกล่าวสุนทรพจน์,https://www.thaigov.go.th/news/contents/details/36182,วันเสาร์ที่ 24 ตุลาคม 2563,,คำปราศรัย พลเอก ประยุทธ์ จันทร์โอชา นายกรัฐมนตรี ทางวิทยุกระจายเสียงแห่งประเทศไทย ในโอกาสวันสหประชาชาติ ๒๔ ตุลาคม ๒๕๖๓,"คำปราศรัย
พลเอก ประยุทธ์ จันทร์โอชา นายกรัฐมนตรี
ทางวิทยุกระจายเสียงแห่งประเทศไทย ในโอกาสวันสหประชาชาติ
๒๔ ตุลาคม ๒๕๖๓","คำปราศรัย
พลเอก ประยุทธ์ จันทร์โอชา นายกรัฐมนตรี
ทางวิทยุกระจายเสียงแห่งประเทศไทย ในโอกาสวันสหประชาชาติ
๒๔ ตุลาคม ๒๕๖๓
 
พี่น้องชาวไทยที่รัก
 
วันที่ ๒๔ ตุลาคม ของทุกปี เป็นวันสหประชาชาติ ซึ่งถือเป็นวันแห่งการก่อตั้งองค์การสากลระหว่างประเทศที่มีความสำคัญที่สุดภายหลังสงครามโลกครั้งที่ ๒ โดยมีบทบาทสำคัญในการรับมือกับความท้าทายต่าง ๆ เสริมสร้างสันติภาพและความมั่นคง ส่งเสริมสิทธิมนุษยชน ตลอดจนดำเนินงานเพื่อการพัฒนาที่ยั่งยืน เพื่อสร้างความเจริญรุ่งเรืองแก่มวลมนุษยชาติ
 
วันสหประชาชาติในปีนี้มีความสำคัญ เนื่องจากครบรอบ ๗๕ ปีแห่งการก่อตั้งสหประชาชาติ ซึ่งตลอดระยะเวลาดังกล่าวเป็นที่ประจักษ์แล้วว่า ความร่วมมือร่วมใจของรัฐสมาชิกเป็นหนทางที่จะนำพวกเราไปสู่การหลุดพ้นจากภัยคุกคามต่าง ๆ ได้อย่างยั่งยืน และสามารถตอบสนองต่อสถานการณ์โลกที่เปลี่ยนแปลงไปในบริบทของความท้าทายใหม่ ๆ ที่นับวันจะทวีความซับซ้อนและมีพลวัตที่ผันแปร


ประเทศไทยเป็นสมาชิกสหประชาชาติ ตั้งแต่ปี พ.ศ. ๒๔๘๙ และจะครบรอบ ๗๕ ปี ของการเป็นสมาชิกในปีหน้า ที่ผ่านมา ไทยยึดมั่นในระบบพหุภาคีนิยมและสนับสนุนสหประชาชาติ โดยได้แลกเปลี่ยนประสบการณ์และแบ่งปันแนวปฏิบัติที่เป็นเลิศผ่านเวทีระหว่างประเทศต่าง ๆ โดยเฉพาะเรื่องการพัฒนาอย่างยั่งยืนบนพื้นฐานของหลักปรัชญาของเศรษฐกิจพอเพียงอันล้ำค่าของเรา รวมถึงหลักประกันสุขภาพถ้วนหน้าที่ครอบคลุม ซึ่งประเทศต่าง ๆ ชื่นชมไทยในประเด็นเหล่านี้


ผมเชื่อมั่นว่า ความมุ่งมั่นของไทยที่จะต่อยอดความร่วมมือกับประชาคมระหว่างประเทศ การมีส่วนร่วมของประชาชนและหุ้นส่วนต่าง ๆ ในการสนับสนุนพันธกิจของไทยในสหประชาชาติ จะส่งเสริมให้ไทยมีบทบาทที่เข้มแข็งและสร้างสรรค์ และเป็นกำลังสำคัญในการขับเคลื่อนสหประชาชาติสู่การบรรลุเป้าประสงค์ใน ๓ เสาหลัก ด้านการรักษาสันติภาพและความมั่นคง การพัฒนาอย่างยั่งยืน และการส่งเสริมการคุ้มครองสิทธิมนุษยชน
 
เมื่อเดือนกันยายนที่ผ่านมา ผมได้เข้าร่วมการประชุมสมัชชาสหประชาชาติ สมัยสามัญ ครั้งที่ ๗๔ ซึ่งปีนี้นับเป็นครั้งแรกในประวัติศาสตร์ที่ผู้นำทั่วโลกเข้าร่วมการประชุมแบบทางไกล ผมได้กล่าวถ้อยแถลงในการอภิปรายทั่วไป โดยย้ำถึงความเป็นหนึ่งเดียวของรัฐสมาชิกในการฟันฝ่าความท้าทายต่าง ๆ พร้อมย้ำว่า วัคซีนและยารักษาโควิด-๑๙ ต้องเป็นสินค้าสาธารณะของโลกที่ทุกประเทศจะต้องมีสิทธิในการเข้าถึงอย่างเท่าเทียมกัน ซึ่งสหประชาชาติจำเป็นต้องมีบทบาทสำคัญในเรื่องนี้


ในการประชุมระดับสูงเพื่อฉลองการครบรอบ ๗๕ ปีของสหประชาชาติ ผมได้ย้ำบทบาทของไทยในการส่งเสริมภารกิจของสหประชาชาติในทั้งสามเสาหลัก และในการประชุมสุดยอดว่าด้วยความหลากหลายทางชีวภาพในช่วงสัปดาห์เดียวกัน ผมแจ้งว่ารัฐบาลไทยกำลังขับเคลื่อนเศรษฐกิจชีวภาพ เศรษฐกิจหมุนเวียน และเศรษฐกิจสีเขียว ที่สำคัญ ไทยเชื่อมั่นว่าการสนับสนุนความร่วมมือส่วนภูมิภาคและเสริมสร้างความแข็งแกร่งของกลไกพหุภาคีมีเป้าหมายเดียวกัน


ในโอกาสวันสหประชาชาติ ปี ๒๕๖๓ นี้ ผมขอย้ำว่า รัฐบาลไทยมุ่งมั่นที่จะแสดงบทบาทที่สร้างสรรค์เพื่อสนับสนุนสหประชาชาติและทำงานร่วมกันกับประชาคมระหว่างประเทศ เพื่อให้โลกของเรากลับมาดีขึ้นกว่าเดิม เปี่ยมไปด้วยความผาสุกและมีการพัฒนาที่ยั่งยืน เพื่อให้เป็นโลกที่น่าอยู่สำหรับพวกเรา และอนุชนคนรุ่นหลังต่อไป สุดท้ายนี้ ผมเชื่อมั่นเป็นอย่างยิ่งว่าเราจะบรรลุเป้าหมายดังกล่าวได้ด้วยการสนับสนุนจากประชาชนไทยทุกคน
 
ขอบคุณครับ"
คำกล่าวสุนทรพจน์,https://www.thaigov.go.th/news/contents/details/35358,วันพฤหัสบดีที่ 24 กันยายน 2563,,คําปาฐกถาพิเศษ  พลเอก ประยุทธ์ จันทร์โอชา  นายกรัฐมนตรี เนื่องในการประชุมประจำปี 2563  ของสำนักงานสภาพัฒนาการเศรษฐกิจและสังคมแห่งชาติ  เรื่อง “ชีวิตวิถีใหม่ ประเทศไทยหลังโควิด”,คําปาฐกถาพิเศษ พลเอก ประยุทธ์ จันทร์โอชา  นายกรัฐมนตรี เนื่องในการประชุมประจำปี 2563 ของสำนักงานสภาพัฒนาการเศรษฐกิจและสังคมแห่งชาติ เรื่อง “ชีวิตวิถีใหม่ ประเทศไทยหลังโควิด”,"คําปาฐกถาพิเศษ
 พลเอก ประยุทธ์ จันทร์โอชา  นายกรัฐมนตรี
เนื่องในการประชุมประจำปี 2563
ของสำนักงานสภาพัฒนาการเศรษฐกิจและสังคมแห่งชาติ
เรื่อง “ชีวิตวิถีใหม่ ประเทศไทยหลังโควิด”
 ในจันทร์ที่ 21 กันยายน 2563 เวลา 08.45 น.
ณ ห้องแกรนด์ไดมอนด์บอลรูม ศูนย์แสดงสินค้าและการประชุมอิมแพ็ค เมืองทองธานี นนทบุรี
.........................................................
 
 
ท่านรองนายกรัฐมนตรี ท่านรัฐมนตรี
ประธานสภาและกรรมการสภาพัฒนาการเศรษฐกิจและสังคมแห่งชาติ
เลขาธิการสภาพัฒนาการเศรษฐกิจและสังคมแห่งชาติ
และผู้มีเกียรติทุกท่าน
 
ผมมีความยินดีเป็นอย่างยิ่งที่ได้มาเป็นประธานในพิธีเปิดการประชุมประจำปี 2563 ของสำนักงานสภาพัฒนาการเศรษฐกิจและสังคมแห่งชาติ ในหัวข้อเรื่อง “ชีวิตวิถีใหม่  ประเทศไทยหลังโควิด” ซึ่งเป็นเรื่องสำคัญอย่างยิ่งของคนไทยทุกคนในปัจจุบันนี้ เพราะทุกท่านทราบดีแล้วว่า ขณะนี้ เรากำลังเผชิญกับความท้าทายที่ไม่เคยเจอมาก่อน จากการแพร่ระบาดของไวรัสโคโรน่า 2019 หรือโควิด –19 ที่ส่งผลต่อชีวิตของคนทั้งโลกและสั่นคลอนสภาวะเศรษฐกิจและการดำรงชีวิตของประชากรทั่วโลกอย่างรุนแรง
 
แม้ว่าตอนนี้สถานการณ์ต่างๆ จะดีขึ้นตามลำดับ แต่ผมอยากเรียนย้ำว่าเรายังจำเป็นต้องเฝ้าระวังอย่างเคร่งครัดและประมาทไม่ได้ เพราะอนาคตข้างหน้านั้นเต็มไปด้วยความไม่แน่นอน เราทุกคนต้องเตรียมตัว ปรับตัว และพร้อมเผชิญกับความเสี่ยงต่างๆ ที่คาดเดาไม่ได้ ไม่ใช่แค่เรื่องของไวรัสโควิด-19 เท่านั้น แต่ยังรวมถึงความเสี่ยงอื่นๆ อีกด้วย
 
การประชุมประจำปี 2563 ของสำนักงานสภาพัฒนาการเศรษฐกิจ และสังคมแห่งชาติในวันนี้ เป็นเรื่องที่สำคัญและเป็นประโยชน์มากต่อการที่ประเทศไทยจะตั้งหลักและวางแนวทางรับมือกับชีวิตวิถีใหม่ โดยเฉพาะในสถานการณ์วิกฤตโควิด-19 นี้ การพัฒนาประเทศคงจะต้องเผชิญความท้าทายใหม่ๆ อีกมาก และคงจะต้องมีการเตรียมการ และพลิกโฉมการพัฒนาในบางด้านอย่างมากด้วย
 
แผนพัฒนาฯ ฉบับที่ 12 นั้น นับเป็นแผนฯ ที่มีความสำคัญต่อการบรรลุเป้าหมายของยุทธศาสตร์ชาติ 20 ปี ที่มุ่งให้ประเทศไทยเป็นประเทศที่พัฒนาแล้ว
ตามเกณฑ์มาตรฐานนานาประเทศ และเป็นสังคมที่คนไทยมีความสุข กินอิ่ม นอนหลับ ปลอดภัยในชีวิตและทรัพย์สิน สังคมมีความปรองดองสมานฉันท์ ทุกคนมีที่ยืนสมศักดิ์ศรี
ของความเป็นมนุษย์ แผนฯ 12 เป็นก้าวย่างแรกของการเดินทาง ซึ่งต้องเน้นที่การวางรากฐานที่แข็งแกร่งของประเทศ โดยต้องเร่งกำจัดจุดอ่อนสำคัญโดยเฉพาะจุดอ่อนเชิงโครงสร้าง พร้อมทั้งเร่งเสริมจุดแข็งเดิม และพัฒนาจุดแข็งใหม่สำหรับอนาคต
 
ด้วยเหตุนี้ ผมจึงเห็นว่าการประชุมเพื่อนำเสนอผลการพัฒนาในระยะครึ่งทางของแผนฯ 12 ของสภาพัฒน์ในวันนี้จึงมีความสำคัญมาก และเป็นจุดเปลี่ยนที่สำคัญ
ของการ กำหนดจังหวะก้าวต่อๆ ไปของประเทศให้เป็นก้าวที่หนักแน่น มั่นคง และเป็นก้าวที่เป็นเสมือนแรงส่งให้เราก้าวผ่านวิกฤตที่เกิดขึ้นไปได้เป็นอย่างดี โดยรายละเอียดจะเป็น
เช่นไรนั้น ก็คงจะได้รับทราบและร่วมกันแสดงความเห็นกันในช่วงต่อไปของการประชุมครับ
 
รัฐบาลกับการขับเคลื่อนการพัฒนาในยุค New Normal
รัฐบาลได้ดำเนินการขับเคลื่อนการพัฒนาประเทศ โดยยึดโยงกับยุทธศาสตร์ชาติและแผนพัฒนาฯ ฉบับที่ 12 มาโดยตลอด โดยในช่วงที่ผ่านมา สามารถผลักดันให้เกิดการพัฒนาผ่านการดำเนินนโยบายสำคัญในหลายด้าน อาทิ (1) การช่วยเหลือผู้มีรายได้น้อยผ่านโครงการบัตรสวัสดิการแห่งรัฐ ซึ่งช่วยในการลดค่าครองชีพ ทั้งการซื้อสินค้า และการเดินทาง (2) การช่วยเหลือเกษตรกรผ่านการประกันรายได้ให้กับผู้ปลูกพืชเกษตรสำคัญ เช่น ข้าว มันสำปะหลัง ยางพารา ปาล์ม และข้าวโพดเลี้ยงสัตว์ โดยจ่ายเงินชดเชยเกษตรกรผู้ปลูกพืชทั้ง 5 ชนิดไปแล้วกว่า 3.4 ล้านครัวเรือนหรือเป็นจำนวนเงินกว่า 54,762 ล้านบาท (3) โครงการ ""ชิมช้อปใช้"" เพื่อกระตุ้นเศรษฐกิจและการบริโภคในประเทศ (4) การอนุมัติงบบัตรทอง ปี 2563 จำนวน 1.91 แสนล้านบาท (5) การเพิ่มเงินกองทุนหลักประกันสุขภาพแห่งชาติกว่า 6.5 พันล้านบาท (6) การแก้ปัญหาภัยแล้ง และ (7) โครงการก่อสร้างรถไฟความเร็วสูง เป็นต้น
 
นอกจากนี้ รัฐบาลยังได้ดำเนินการรับมือการแพร่ระบาดไวรัสโควิด-19 ที่สามารถแก้ปัญหาได้เป็นอย่างดี พร้อมกับการเยียวยาประชาชน โดยรัฐบาลได้ดำเนินมาตรการหลายประการเพื่อบรรเทาผลกระทบดังกล่าวให้แก่ประชาชนเพื่อลดภาระค่าใช้จ่าย อาทิ การจัดหาเงินกู้ดอกเบี้ยต่ำ เงินกู้ฉุกเฉิน มาตรการลดค่าไฟฟ้าและน้ำประปา  การยืดเวลาการชำระภาษีเงินได้ ตลอดจนการยืดระยะเวลาชำระหนี้ เป็นต้น
 
อย่างไรก็ดี รัฐบาลเห็นว่าสถานการณ์การแพร่ระบาดของโควิด-19 ที่ไม่สามารถคาดการณ์ได้ว่าจะสิ้นสุดลงเมื่อใด และยังคงมีความเสี่ยงที่จะเกิดผลกระทบทางเศรษฐกิจและสังคมของประเทศอย่างต่อเนื่องในวงกว้างต่อไปอีก รัฐบาลจึงได้ประกาศใช้พระราชกำหนด 3 ฉบับ (มีผลบังคับใช้วันที่ 19 เมษายน 2563) วงเงินรวม 1.9 ล้านล้านบาท เพื่อให้ความช่วยเหลือภาคธุรกิจ เพื่อเยียวยาประชาชน และฟื้นฟูระบบเศรษฐกิจ ได้แก่ (1) พ.ร.ก. Soft Loan ช่วยเหลือ SMEs วงเงิน 5 แสนล้านบาท (2) พ.ร.ก. BSF ดูแลตลาดตราสารหนี้ วงเงิน 4 แสนล้านบาท ซึ่งเป็นการให้อำนาจ ธปท. เข้าไปบริหารจัดการสภาพคล่องในภาคธุรกิจและตลาดเงินตลาดทุนได้อย่างตรงจุด และ (3) พ.ร.ก. ให้อำนาจกระทรวงการคลังกู้เงินฯ วงเงิน 1 ล้านล้านบาท
 
สำหรับการดำเนินการตาม พ.ร.ก. 1 ล้านล้านบาท ปัจจุบัน ครม. อนุมัติโครงการภายใต้ พ.ร.ก. ดังกล่าวแล้ว รวมวงเงิน 388,061.2856 ลบ. โดยส่วนใหญ่เป็นการใช้จ่ายแผนงาน/โครงการภายใต้แผนงานเพื่อช่วยเหลือ เยียวยาประชาชน เกษตรกรและผู้ประกอบการที่ได้รับผลกระทบ (550,000 ลบ.) วงเงินรวม 344,734.9490 โดยมีประชาชนที่ได้รับความช่วยเหลือแล้ว รวมประมาณ 30.455 ล้านราย แบ่งเป็น ประชาชน 15.302 ล้านราย เกษตรกร 7.486 ล้านราย และกลุ่มเปราะบางและผู้ด้อยโอกาส 7.675 ล้านราย
 
รองลงมาเป็นการใช้จ่ายแผนงาน/โครงการภายใต้แผนงานฟื้นฟูเศรษฐกิจและสังคม (400,000 ล้านบาท) ซึ่งที่ผ่านมาคณะรัฐมนตรีได้เห็นชอบกรอบแนวทางการพิจารณากลั่นกรองแผนงาน/โครงการภายใต้แผนฟื้นฟูเศรษฐกิจและสังคม (รอบที่ 1) วงเงิน 92,400 ล้านบาท ซึ่งจะเป็นกลไกสำคัญในการอัดฉีดเม็ดเงินโดยภาครัฐเข้าสู่ระบบเศรษฐกิจในช่วงเวลาที่เหลืออยู่ก่อนเริ่มปีงบประมาณประจำปี พ.ศ. 2564 ในเดือนตุลาคม 2563 และเพื่อให้เกิดความต่อเนื่องจากมาตรการช่วยเหลือเยียวยาประชาชนในขั้นต้นที่จะสิ้นสุดลงในเดือนมิถุนายน 2563 โดยแผนงาน/โครงการภายใต้แผนฟื้นฟูเศรษฐกิจและสังคม (รอบที่ 1) จะมุ่งตอบโจทย์เป้าหมายสำคัญ 3 ประการ ได้แก่ (1) การสร้างความเข้มแข็งแก่เศรษฐกิจฐานราก (2) เน้นการกระจายความเจริญไปสู่ภูมิภาค (3) เน้นกระตุ้นอุปสงค์ และการท่องเที่ยวในประเทศ ซึ่งคาดว่าจะก่อให้เกิดการจ้างงานใหม่ประมาณ 400,000 ราย เกษตรกรมีความมั่นคงทางอาชีพ 95,000 ราย ยกระดับเกษตรแปลงใหญ่ 5,450 แปลง เพิ่มพื้นที่เกษตรทฤษฎีใหม่เพิ่มขึ้น 2.4 แสนไร่ พื้นที่เกษตรสมัยใหม่เพิ่มขึ้น 5 ล้านไร่ พื้นที่ป่าไม้เพิ่มขึ้น 1.7 แสนไร่ และสร้างมูลค่าเพิ่มไม่น้อยกว่า 11,000 ล้านบาทต่อปี
 
ปัจจุบันคณะรัฐมนตรีได้อนุมัติโครงการสำคัญ (ภายใต้กรอบวงเงินรอบที่ 1) แล้ว 13 โครงการ วงเงิน 43,082 ล้านบาท อาทิ โครงการ 1 ตำบลกลุ่ม 1 เกษตรทฤษฎีใหม่ (โคก หนอง นา โมเดล)  โครงการพัฒนาตำบลแบบบูรณาการ โครงการอาสาสมัครบริบาลท้องถิ่นเพื่อดูแลผู้สูงอายุที่มีภาวะพึ่งพิง โครงการพัฒนาป่าไม้ สร้างงาน สร้างรายได้ เพื่อกระตุ้นเศรษฐกิจชุมชน โครงการเฝ้าระวังสร้างแนวกันไฟสร้างรายได้ชุมชน โครงการพัฒนาศักยภาพแหล่งท่องเที่ยวเรียนรู้ด้านสัตว์ป่า โครงการกำลังใจ และโครงการเราเที่ยวด้วยกัน นอกจากนั้นยังได้อนุมัติโครงการระดับจังหวัดที่มุ่งตอบสนองความต้องการในระดับพื้นที่ไปแล้ว 210 โครงการ วงเงิน 1,027 ล้านบาท
 
อย่างไรก็ตาม ผมอยากเรียนทุกท่านว่า วิกฤตโควิด-19 เป็นวิกฤตระดับโลก เราไม่เคยประสบวิกฤตการณ์ที่รุนแรงเช่นนี้มาก่อนในประวัติศาสตร์ ตั้งแต่มีการแพร่ระบาดของโรคติดต่อร้ายแรง เราต้องปรับตัวทั้งในการใช้ชีวิตและดำเนินธุรกิจให้เป็นไปในรูปแบบ “New Normal” หรือเรียกกันโดยทั่วไปว่า “ชีวิตวิถีใหม่” ดังนั้น รัฐบาลจึงต้องพร้อมปรับตัวเพื่อก้าวเข้าสู่โลกภายใต้ชีวิตวิถีใหม่ด้วย เพราะเราไม่อาจทำงานในรูปแบบเดิม ๆ ได้อีกต่อไป
 
ชีวิตวิถีใหม่ภายใต้การพัฒนาอย่างยั่งยืน
ท่านผู้มีเกียรติครับ วิกฤตการณ์โควิด-19 ยิ่งตอกย้ำถึงความสำคัญของการพัฒนาประเทศที่มุ่งสร้างความเข้มแข็งจากภายในและฐานราก เพื่อให้ทุกคนในชาติมีภูมิต้านทานต่อความผันผวนทั้งด้านเศรษฐกิจ สังคมและสิ่งแวดล้อม และที่สำคัญคือการมุ่งพัฒนาไปด้วยกันโดยไม่ทิ้งใครไว้ข้างหลัง ซึ่งที่ผ่านมา รัฐบาลได้กำหนดให้มียุทธศาสตร์ชาติ 20 ปี (พ.ศ. 2561-2580) เพื่อวางรากฐานประเทศในระยะยาวและมีแผนแม่บท 23 แผน เป็นตัวขับเคลื่อนการบรรลุเป้าหมายยุทธศาสตร์ชาติ แต่การก้าวเข้าสู่ชีวิตวิถีใหม่ (New Normal) และการที่เราต้องเผชิญกับแนวโน้มสำคัญของโลก (Mega Trends) อีกนานัปการ การพัฒนาประเทศตามแผนแม่บทภายใต้ยุทธศาสตร์ชาติ จำเป็นต้องได้รับการพิจารณาทบทวนให้มีความสอดคล้องกับบริบทการพัฒนาใหม่ของประเทศยิ่งขึ้น รัฐบาลจึงได้จัดทำ “แผนแม่บทเฉพาะกิจภายใต้ยุทธศาสตร์ชาติอันเป็นผลมาจากสถานการณ์โควิด-19 พ.ศ. 2564-2565” ซึ่งจะเป็นการระบุแนวทางการพัฒนาที่ต้องเน้นให้ความสำคัญเป็นพิเศษ (Top Priorities) และประเด็นการพัฒนาเพิ่มเติม (Emerging Issues) ที่จำเป็นต้องเร่งดำเนินการ เพื่อให้สามารถรับมือและเตรียมความพร้อมในการเยียวยาช่วยเหลือผู้ที่ได้รับผลกระทบ ฟื้นฟูกิจกรรมทางเศรษฐกิจและสังคมให้เข้าสู่ภาวะปกติ รวมทั้งนำเงื่อนไขของบริบทการเปลี่ยนแปลงต่างๆ มาเป็น “จุดเปลี่ยน” ในการขับเคลื่อนประเทศไปสู่หมุดหมายใหม่ที่ดีกว่าในอนาคต
 
การกำหนดทิศทางการพัฒนาเพื่อให้ประเทศไทยมีความเท่าทันต่อการเปลี่ยนแปลง สามารถรับและลดความเสี่ยง ขณะเดียวกันยังมีศักยภาพในการสร้างสรรค์ผลประโยชน์จากโอกาสที่เกิดขึ้นได้อย่างเป็นรูปธรรม จำเป็นต้องให้ความสำคัญกับการพัฒนาศักยภาพของประเทศให้สามารถ “ล้มแล้วลุกไว” (Resilience)  โดยการสร้างความสามารถ 3 ประการ ได้แก่ 1) การพร้อมรับ (Cope) หมายถึง ความสามารถในการบริหารจัดการภายใต้สภาวะวิกฤติ ให้สามารถยืนหยัดและต้านทานความยากลำบาก รวมถึงฟื้นคืนกลับสู่สภาวะปกติได้อย่างรวดเร็ว 2) การปรับตัว (Adapt) หมายถึง การปรับทิศทาง รูปแบบ และแนวทางการพัฒนา ให้สอดรับกับความเปลี่ยนแปลง พร้อมกระจายความเสี่ยงและปรับตัวอย่างเท่าทันเพื่อแสวงหาประโยชน์จากสิ่งที่เกิดขึ้น 3) การเปลี่ยนแปลง เพื่อพร้อมเติบโตอย่างยั่งยืน (Transform) หมายถึง การเปลี่ยนแปลงเชิงโครงสร้างและปัจจัยพื้นฐานให้สอดรับกับความเปลี่ยนแปลง เพื่อพลิกวิกฤตให้เป็นโอกาสสำหรับการพัฒนาประเทศต่อไป
 
ทั้งนี้ แนวคิด “ล้มแล้ว ลุกไว” ดังกล่าว มีพื้นฐานมาจากหลักปรัชญาของเศรษฐกิจพอเพียง ซึ่งเป็นหลักการสำคัญในการพัฒนาประเทศของเรามาตั้งแต่แผนพัฒนาฯ ฉบับที่ 8 จนถึงปัจจุบัน
 
แผนแม่บทเฉพาะกิจภายใต้ยุทธศาสตร์ชาติฯ มีเป้าหมายสำคัญ คือ “คนสามารถยังชีพอยู่ได้ มีงานทำ กลุ่มเปราะบางได้รับการดูแลอย่างทั่วถึง สร้างอาชีพและกระจายรายได้สู่ท้องถิ่น เศรษฐกิจประเทศฟื้นตัวเข้าสู่ภาวะปกติ และมีการวางรากฐานเพื่อรองรับการปรับโครงสร้างเศรษฐกิจใหม่” โดยได้ระบุ 4 ประเด็นการพัฒนาที่ควรให้ความสำคัญเป็นพิเศษในระยะ 2 ปีข้างหน้า เพื่อเสริมสร้างศักยภาพในการฟื้นฟูและขับเคลื่อนประเทศให้สามารถ “ล้มแล้ว ลุกไว หรือ Resilience” ประกอบด้วย

1. การเสริมสร้างความเข้มแข็งของเศรษฐกิจฐานรากภายในประเทศ (Local Economy) โดยการมุ่งเน้นการกระจายโอกาสทางเศรษฐกิจไปยังระดับท้องถิ่น ผ่านการส่งเสริมการจ้างงานโดยเฉพาะในระดับพื้นที่และชุมชน รวมถึงการให้ความช่วยเหลือและพัฒนาศักยภาพของผู้ประกอบการ SMEs และผู้ประกอบการในท้องถิ่นให้สามารถปรับตัวสู่ธุรกิจใหม่ที่มีแนวโน้มและโอกาสทางตลาดที่ดีในอนาคต ตลอดจนดำเนินงานด้านการกระจายศูนย์กลางความเจริญทางเศรษฐกิจไปยังเมืองหลักและเมืองรองที่มีขีดความสามารถและมีความพร้อม เพื่อให้การเติบโตของพื้นที่และเมืองในภูมิภาคเป็นศูนย์กลางในการเชื่อมโยงความเจริญ เป็นแหล่งจ้างงาน สร้างอาชีพ และกระจายรายได้ไปยังภาคส่วนและชุมชนในพื้นที่อย่างทั่วถึง 2. การยกระดับขีดความสามารถของประเทศเพื่อรองรับการเจริญเติบโตอย่างยั่งยืนในระยะยาว (Future Growth) โดยมุ่งเน้นด้านการเตรียมความพร้อมและส่งเสริมความสามารถในการแข่งขันของเครื่องยนต์ทางเศรษฐกิจหลัก (Growth Engines) ที่ประเทศไทยมีโอกาสและมีการวิเคราะห์แล้วว่ามีศักยภาพภายใต้ภูมิทัศน์ของเศรษฐกิจโลกแบบใหม่ที่จะเปลี่ยนไป ได้แก่
2.1 อุตสาหกรรมและบริการทางการแพทย์ครบวงจร ด้วยการขยายช่องทางการตลาดทั้งการแพทย์แผนปัจจุบันและการแพทย์แผนไทย
2.2 การท่องเที่ยวเชิงสร้างสรรค์และเน้นคุณภาพ ด้วยการเปลี่ยนแปลงแนวทางการพัฒนาภาคการท่องเที่ยวทั้งระบบ ให้มุ่งเน้นที่เชิงคุณภาพมากกว่าปริมาณ
2.3 การเกษตรมูลค่าสูง ด้วยการสร้าง Market Platform ให้กลุ่มเกษตรกรและวิสาหกิจชุมชน
2.4 อุตสาหกรรมอาหาร ด้วยการส่งเสริมการเข้าถึงแหล่งเงินทุนเพื่อเพิ่มกำลังการผลิตและการจ้างงาน รวมทั้งส่งเสริมให้ผู้ประกอบการปรับตัวให้สอดคล้องกับความต้องการของผู้บริโภคยุคใหม่
2.5 อุตสาหกรรมยานยนต์สมัยใหม่ ด้วยการสนับสนุนการปรับตัวของผู้ประกอบการและแรงงาน รวมถึงปัจจัยที่เกี่ยวข้องต่างๆ ทั้งระเบียบ กฎหมาย โครงสร้างพื้นฐาน และอุปสงค์ของผู้บริโภคในประเทศให้สามารถเปลี่ยนผ่านไปสู่อุตสาหกรรมยานยนต์สมัยใหม่

3. การพัฒนาศักยภาพและยกระดับคุณภาพชีวิตของคน (Human Capital) โดยให้ความสำคัญกับการยกระดับทักษะ (Upskill) ปรับทักษะ (Reskill) และส่งเสริมการเรียนรู้เพื่อรองรับอุตสาหกรรมและบริการที่จะเป็นเครื่องยนต์ทางเศรษฐกิจหลักในระยะยาว ร่วมกับการขยายและพัฒนาระบบประกันสังคมเพื่อยกระดับคุณภาพชีวิตของประชากรทุกสาขาอาชีพและทุกช่วงวัย ตลอดจนการส่งเสริมความมั่นคงทางสุขภาพ เพื่อให้คนให้เป็นกำลังหลักในการขับเคลื่อนการพัฒนาประเทศได้อย่างยั่งยืน

4. การปรับปรุงและพัฒนาปัจจัยพื้นฐานเพื่อส่งเสริมการฟื้นฟูและพัฒนาประเทศ (Enabling Factors) โดยมีจุดมุ่งหมายเพื่อเกื้อหนุนการพัฒนาเศรษฐกิจฐานราก ขีดความสามารถในการเจริญเติบโตทางเศรษฐกิจของประเทศ และการพัฒนาคุณภาพชีวิตของคนตามที่กล่าวมาให้ประสบผลสำเร็จ ซึ่งปัจจัยพื้นฐานสำคัญที่จำเป็นต้องเร่งปรับปรุงและพัฒนา ประกอบด้วยการพัฒนาโครงสร้างพื้นฐานเพื่อรองรับการปรับโครงสร้างเศรษฐกิจใหม่ โดยการพัฒนาและเพิ่มประสิทธิภาพการใช้โครงสร้างพื้นฐานให้สอดคล้องกับทิศทางการการพัฒนาประเทศ
4.1 การปรับปรุงกฎหมายและส่งเสริมภาครัฐดิจิทัล ให้เท่าทันต่อการเปลี่ยนแปลงทั้งจากภายนอกและภายในประเทศ
4.2 การพัฒนาองค์ความรู้ วิทยาศาสตร์ เทคโนโลยีและนวัตกรรม เพื่อสร้างมูลค่าเพิ่มในกิจกรรมทางเศรษฐกิจและการส่งเสริมคุณภาพชีวิตของประชาชนในทุกมิติ
​4.3 การเสริมสร้างความมั่นคงและบริหารจัดการความเสี่ยง เพื่อรองรับสาธารณภัยและภาวะวิกฤตทุกรูปแบบ
4.4 การส่งเสริมการมีส่วนร่วมของเครือข่ายและภาคีการพัฒนา เพื่อให้การฟื้นฟูและขับเคลื่อนประเทศมีประสิทธิภาพสามารถบรรลุผลได้อย่างเป็นรูปธรรม โดยการสนับสนุนการมีส่วนร่วมของภาคประชาชนในพื้นที่และภาคส่วนอื่นๆ ในสังคม

สรุป :ความสำเร็จจากการมีส่วนร่วม
การขับเคลื่อนเศรษฐกิจและสังคมของประเทศในยุคชีวิตวิถีใหม่
ไปสู่ความยั่งยืนจะเกิดขึ้นได้ ทุกภาคส่วนจะต้องรวมพลังกันเพื่อ “รวมไทยสร้างชาติ” ทุกฝ่ายต้องเข้ามาร่วมรับผิดชอบและลงมือปฏิบัติอย่างจริงจังในการดำเนินการให้ประสบผลเป็นรูปธรรม ไม่ว่าจะเป็นภาครัฐ ภาคธุรกิจเอกชน และภาคประชาสังคม ที่ต้องร่วมมือกันอย่างมุ่งมั่นที่จะสร้างความเจริญเติบโตทางเศรษฐกิจและสังคมของประเทศในระยะยาว ไม่ใช่เป็นการพัฒนาที่หวังเพียงความสำเร็จในระยะสั้นๆ หรือขาดการเตรียมความพร้อมในการรับมือกับสิ่งที่จะเกิดขึ้นในอนาคตระยะยาวเลย และผมปรารถนาที่จะเห็นพี่น้องประชาชนสามารถปรับตัวให้เรียนรู้ ตื่นรู้อยู่ตลอดเวลา เรียนรู้อย่างมีเป้าหมาย เรียนรู้อย่างสร้างสรรค์ เรียนรู้เพื่อนำไปปฏิบัติอย่างจริงจัง และเรียนรู้ในการที่จะมีส่วนร่วมในการพัฒนา ตลอดจนตระหนักถึงบทบาทหน้าที่ความรับผิดชอบ เคารพกฎหมาย สิทธิเสรีภาพของผู้อื่น และมีจิตสาธารณะ
 
ผมหวังเป็นอย่างยิ่งว่าทุกภาคส่วนของประเทศ ต้องพัฒนาตนเองเพื่อขับเคลื่อนไปข้างหน้าโดยไม่ทิ้งใครไว้ข้างหลัง รวมทั้งขอให้ทุกฝ่ายช่วยกันเป็นผู้นำแห่งการเปลี่ยนแปลงประเทศไทยร่วมกันในทุกระดับ ไปสู่ความมั่นคง มั่งคั่ง และยั่งยืน ดังนั้น ผมขอฝากให้ทุกท่านร่วมกันแสดงความคิดเห็นในเกี่ยวกับผลการพัฒนาในช่วงที่ผ่านมาของแผนพัฒนาฯ ฉบับที่ 12 ในการประชุมครั้งนี้อย่างเต็มที่ รวมถึงช่วยกันนำเสนอแนวทางการขับเคลื่อนต่างๆ ที่ทำได้จริงในทางปฏิบัติ มีความสมดุลของการพัฒนาในทุกด้าน เพื่อให้สำนักงานสภาพัฒนาการเศรษฐกิจและสังคมแห่งชาติได้นำผลไปประมวลและนำไปใช้ในการกำหนดทิศทางและดำเนินการขับเคลื่อนประเด็นการพัฒนาสำคัญต่างๆ เพื่อผลักดันการขับเคลื่อนการพัฒนาตามยุทธศาสตร์การพัฒนาในแผนฯ 12 ที่ตอบโจทย์เป้าหมายระยะยาวของยุทธศาสตร์ชาติ 20 ปีภายใต้ความร่วมมือของทุกภาคีพัฒนาต่อไป
 
บัดนี้ ได้เวลาอันสมควรแล้ว ผมขอเปิดการประชุมประจำปี 2563 ของสำนักงานสภาพัฒนาการเศรษฐกิจและสังคมแห่งชาติ เรื่อง “ชีวิตวิถีใหม่ ประเทศไทยหลังโควิด” และขออวยพรให้การจัดงานประสบผลสำเร็จตามวัตถุประสงค์ที่ตั้งไว้ ทุกประการ
 
.................................................
ขอบคุณครับ"
คำกล่าวสุนทรพจน์,https://www.thaigov.go.th/news/contents/details/24327,วันอังคารที่ 5 พฤศจิกายน 2562,,คำกล่าวของพลเอกประยุทธ์ จันทร์โอชา นายกรัฐมนตรี ในการแถลงข่าวร่วมกับนายหลี่ เค่อเฉียง นายกรัฐมนตรีสาธารณรัฐประชาชนจีน วันอังคารที่ ๕ พฤศจิกายน ๒๕๖๒,คำกล่าวของพลเอกประยุทธ์ จันทร์โอชา นายกรัฐมนตรี ในการแถลงข่าวร่วมกับนายหลี่ เค่อเฉียง นายกรัฐมนตรีสาธารณรัฐประชาชนจีน วันอังคารที่ ๕ พฤศจิกายน ๒๕๖๒,"ฯพณฯ หลี่ เค่อเฉียง นายกรัฐมนตรีสาธารณรัฐประชาชนจีน
รองนายกรัฐมนตรี รัฐมนตรี แขกผู้มีเกียรติ และสื่อมวลชนทุกท่าน 
 
        ในนามของรัฐบาลไทยและประชาชนชาวไทย ผมรู้สึกยินดีและเป็นเกียรติที่ได้ต้อนรับท่านนายกรัฐมนตรีหลี่ เค่อเฉียง ในการเยือนไทยอย่างเป็นทางการในฐานะแขกของรัฐบาล ซึ่งเป็นการเยือนที่เกิดขึ้นในปีที่มีความสำคัญ เป็นปีที่ไทยได้จัดพระราชพิธีบรมราชาภิเษก พุทธศักราช ๒๕๖๒ มีการจัดตั้งรัฐบาลใหม่ที่มาจากการเลือกตั้ง รวมถึงเป็นประธานอาเซียน ขณะที่จีนก็เฉลิมฉลองการครบรอบ ๗๐ ปีแห่งการก่อตั้งสาธารณรัฐประชาชนจีนเมื่อวันที่ ๑ ตุลาคม ที่ผ่านมา
        ในสภาวะความผันแปรของสภาวะเศรษฐกิจโลก ผมและท่านนายกรัฐมนตรีหลี่ได้หารือกันอย่างกว้างขวางทั้งในเรื่องเศรษฐกิจ การเมืองและความมั่นคง วิทยาศาสตร์ เทคโนโลยีและนวัตกรรม และสังคมและวัฒนธรรม ตลอดจนสถานการณ์ในภูมิภาคและในโลก
        ผมและท่านนายกรัฐมนตรีหลี่เห็นความสำคัญของการส่งเสริมให้เกิดความเชื่อมโยงระหว่างกันมากขึ้น โดยเฉพาะระหว่างยุทธศาสตร์และกรอบความร่วมมือด้านความเชื่อมโยงต่าง ๆ ไม่ว่าจะเป็นแผนแม่บทว่าด้วยความเชื่อมโยงระหว่างกันในอาเซียน ค.ศ. ๒๐๒๕ (MPAC 2025) และ ACMECS เป็นต้น กับข้อริเริ่ม “หนึ่งแถบ  หนึ่งเส้นทาง” ของจีน ซึ่งก็คล้องกับยุทธศาสตร์ “Connecting the Connectivities” ที่ไทยเสนอ เรายังเห็นพ้องที่จะเชื่อมระหว่างเขตพัฒนาพิเศษภาคตะวันออก หรือ  EEC ของไทยกับกรอบความร่วมมือเขตอ่าวกวางตุ้ง –มาเก๊า – ฮ่องกง หรือ GBA ของจีนผ่านโครงการความร่วมมือที่เป็นรูปธรรม โดยทั้งสองฝ่ายเห็นพ้องที่จะจัดตั้งกลไกหารือระดับสูงระหว่างกันเพื่อขับเคลื่อนเรื่องนี้
        ผมได้เชิญชวนให้จีนขยายการลงทุนในไทย ขณะเดียวกัน ก็ได้ฝากให้ท่านนายกรัฐมนตรีหลี่ช่วยดูแลภาคเอกชนไทยที่ลงทุนในจีน และดูแลเรื่องสินค้าเกษตร โดยเฉพาะข้าวและยางพารา นอกจากนี้ ได้ย้ำความตั้งใจของรัฐบาลไทยที่จะปรับปรุงมาตรฐานการให้ความคุ้มครองและดูแลนักท่องเที่ยว ขณะที่ท่านนายกรัฐมนตรีหลี่ได้แสดงความพร้อมที่จะถ่ายทอดแนวปฏิบัติที่ดีของจีนในเรื่องการขจัดความยากจนให้ไทย
        ทั้งสองฝ่ายเห็นพ้องที่จะส่งเสริมความร่วมมือด้านเศรษฐกิจดิจิทัลและเมืองอัจฉริยะเพื่อสนับสนุนนโยบายไทยแลนด์ ๔.๐ และแลกเปลี่ยนประสบการณ์ด้านการแก้ไขปัญหา
หมอกควัน/PM 2.5
        ในด้านการเมืองและความมั่นคง ทั้งสองฝ่ายเห็นพ้องกันให้ส่งเสริมความร่วมมือด้านการต่อต้านอาชญกรรมข้ามชาติ และจะสนับสนุนการดำเนินความร่วมมือด้านการบังคับใช้กฎหมาย
        การเยือนไทยของท่านนายกรัฐมนตรีหลี่ฯ และการลงนามความตกลงต่าง ๆ ระหว่างทั้งสองฝ่ายเมื่อสักครู่ สะท้อนถึงพัฒนาการของความเป็นหุ้นส่วนความร่วมมือเชิงยุทธศาสตร์อย่างรอบด้านระหว่างไทย - จีน ที่จะเป็นประโยชน์ต่อการสร้างความเจริญรุ่งเรืองของทั้งสองประเทศ ประชาชนและภูมิภาคโดยรวม
        ขอเชิญท่านนายกรัฐมนตรีแถลงข่าว"
ทัน LINE ไทยคู่ฟ้า,https://www.thaigov.go.th/news/contents/details/68248,วันอังคารที่ 16 พฤษภาคม 2566,,GDP ไทยไตรมาสแรก ปี 66 โต 2.7% จากปัจจัยหลักท่องเที่ยวฟื้นตัว ช่วยหนุนภาคการบริการ,.....,"สำนักงานสภาพัฒนาการเศรษฐกิจและสังคมแห่งชาติ (สศช.) รายงานตัวเลขผลิตภัณฑ์มวลรวมในประเทศ หรือ จีดีพี (GDP) เศรษฐกิจไตรมาสที่ 1 /66 ขยายตัว 2.7% ปรับตัวดีขึ้นจากไตรมาสก่อนหน้าที่ขยายตัว 1.4%
.
โดยมีปัจจัยสำคัญมาจากการขยายตัวของภาคบริการ โดยเฉพาะในสาขาที่เกี่ยวเนื่องกับการท่องเที่ยว รวมทั้งการผลิตในภาคเกษตร ขณะที่การอุปโภคบริโภคขั้นสุดท้ายของเอกชน และรายรับจากบริการต่างประเทศยังคงขยายตัวต่อเนี่อง .
สำหรับแนวโน้มเศรษฐกิจไทยในปี 66 คาดว่าจะขยายตัวในช่วง 2.7 - 3.7% โดยมีปัจจัยจากการฟื้นตัวของภาคการท่องเที่ยว การขยายตัวอย่างต่อเนื่องของการอุปโภคบริโภคภายในประเทศ และการขยายตัวของการลงทุนทั้งภาคเอกชนและภาครัฐ
.
และมูลค่าการส่งออกสินค้าในรูปดอลลาร์สหรัฐอเมริกา ลดลง 1.6% อัตราเงินเฟ้อทั่วไปเฉลี่ยอยู่ในช่วง 2.5 - 3.5% และดุลบัญชีเดินสะพัดเกินดุล 1.4% ของ GDP
.
อ่านรายงานเศรษฐกิจฉบับเต็ม คลิก : www.nesdc.go.th/main.php?filename=QGDP_report

#ไทยคู่ฟ้า #สื่อสารรัฐบาลไทย

-------------------"
ทัน LINE ไทยคู่ฟ้า,https://www.thaigov.go.th/news/contents/details/68236,วันอังคารที่ 16 พฤษภาคม 2566,,อัปเกรด ลิ้นจี่ GI “นครพนม1” สู่มาตรฐาน GAP สร้างมูลค่า 13.5 ล้านบาท,.....,"กรมวิชาการเกษตร กระทรวงเกษตรและสหกรณ์ ศึกษาวิจัยเพื่อพัฒนาการผลิต ลิ้นจี่ พันธุ์นครพนม1 (นพ.1) อย่างต่อเนื่อง โดยมีลักษณะเฉพาะคือ ขนาดผลใหญ่ รสชาติหวานอมเปรี้ยว ไม่มีรสฝาด เนื้อหนา ปัจจุบันมีการปลูกใน จ.นครพนม กว่า 2,969 ไร่ ผลผลิตรวม 1,500 ตัน/ปี แบ่งมาตรฐานคุณภาพออกเป็น 3 ชั้น คือ
.
- ชั้นพิเศษ AA สีผิวผลแดงสม่ำเสมอ ไม่มีสีเขียวปน จำนวนผลน้อยกว่า 35 ผลต่อกิโลกรัม ขนาดเส้นผ่านศูนย์กลางผลไม่น้อยกว่า 38 มิลลิเมตร
.
- ชั้นหนึ่ง A ตำหนิผิวโดยรวมต่อผลมีพื้นที่ไม่เกิน 0.25 ตร.ซม. สีผิวผลแดงสม่ำเสมอ ไม่มีสีเขียวปน จำนวนผล 35 – 40 ผลต่อกิโลกรัม ขนาดเส้นผ่านศูนย์กลางผลไม่น้อยกว่า 30 มิลลิเมตร
.
- ชั้นสอง B ตำหนิผิวโดยรวมต่อผลมีพื้นที่ไม่เกิน 0.5 ตร.ซม. สีผิวผลแดงสม่ำเสมอ ไม่มีสีเขียวปน จำนวนผล 35 – 40 ผลต่อกิโลกรัม ขนาดเส้นผ่านศูนย์กลางผลไม่น้อยกว่า 30 มิลลิเมตร
.
มีแหล่งผลิตได้รับการรับรองมาตรฐานสินค้าเกษตรปลอดภัย (GAP) ปี 2565 จำนวน 69 แปลง 125 ไร่ ปริมาณผลผลิต 169 ตัน มูลค่าผลผลิตประมาณ 13.5 ล้านบาท มีการร่วมกลุ่มเป็นเกษตรแปลงใหญ่ ได้เป็นสินค้า GI ตัวแรกของ จ.นครพนม มีการพัฒนาโมเดลนครพนม 1 ไร 3 แสนบาท ทำสวนลิ้นจี่แบบผสมผสานควบคู่กับการปลูกพืช และการเลี้ยงผึ้งเสริมรายได้ สร้างรายได้ประมาณ 30,000 บาท/ไร่/ปี
.
อ่านเพิ่มเติม คลิก >> https://www.thaigov.go.th/news/contents/details/68174
.
#ไทยคู่ฟ้า #สื่อสารรัฐบาลไทย

-------------------"
ทัน LINE ไทยคู่ฟ้า,https://www.thaigov.go.th/news/contents/details/68230,วันอังคารที่ 16 พฤษภาคม 2566,,ปลื้ม! ไทยส่งออกข้าว 4 เดือนพุ่ง 3.05 ล้านตัน ดันราคาข้าวในประเทศสูง ชาวนามีรายได้เพิ่มขึ้น,.....,"ตลาดนำการผลิต “เกษตรผลิตพาณิชย์ตลาด” เป็นยุทธศาสตร์ความร่วมมือระหว่างกระทรวงเกษตรและสหกรณ์และกระทรวงพาณิชย์ เพื่อพัฒนาภาคเกษตรไทยไปสู่เป้าหมายของการเป็นศูนย์กลางสินค้าเกษตรและอาหารคุณภาพของโลก
.
ข้าว ถือเป็นหนึ่งในสินค้าเกษตรเป้าหมายในการส่งเสริม ล่าสุด การส่งออกข้าวของไทย 4 เดือนแรกของปีนี้ มีปริมาณสูงถึง 3.05 ล้านตัน และความต้องการข้าวในตลาดยังมีต่อเนื่อง ส่งผลทำให้ราคาข้าวในประเทศเกือบทุกประเภทสูงเกินราคาประกันรายได้ โดยเฉพาะข้าวเจ้า ซึ่งมีปริมาณการผลิตมากที่สุด คาดว่าการส่งออกข้าวของไทยในปี 66 จะทะลุเป้าหมาย 7.5 ล้านตัน และน่าจะแซงตัวเลขการส่งออกข้าวในปี 65
.
สำหรับการส่งออกข้าวไทยปี 65 อยู่ที่ 7.69 ล้านตัน โดยปริมาณส่งออกเพิ่มขึ้น 22.1% เมื่อเทียบช่วงเดียวกันของปีก่อน ซึ่งเป็นการส่งออกสูงกว่าเป้าหมายที่ตั้งไว้ 7.5 ล้านตัน
.
ส่วนมูลค่าการส่งออกอยู่ที่ 138,451.8 ล้านบาท คิดเป็น 3,970.9 ล้านเหรียญสหรัฐ โดยมูลค่าส่งออกเพิ่มขึ้น 26.1% เมื่อเทียบกับช่วงเดียวกันของปีก่อน
.
ขณะที่การส่งเสริมทั้งด้านการพัฒนาพันธุ์ข้าวให้ผลผลิตต่อไร่สูง มีคุณภาพมาตรฐานตรงความต้องการของตลาด รวมถึงส่งเสริมการตลาดในต่างประเทศมากขึ้น รวมทั้งค่าเงินบาทอยู่ในระดับที่แข่งขันได้ เป็นปัจจัยสำคัญทำให้การส่งออกขยายตัวเพิ่มขึ้นอย่างต่อเนื่องตั้งแต่ปีที่แล้วจนถึงปีนี้ ส่งผลให้ชาวนามีรายได้เพิ่มขึ้นอีกด้วย

#ไทยคู่ฟ้า #สื่อสารรัฐบาลไทย

-------------------"
ทัน LINE ไทยคู่ฟ้า,https://www.thaigov.go.th/news/contents/details/68223,วันจันทร์ที่ 15 พฤษภาคม 2566,,จัดสรร 5.26 ล้านโดส “วัคซีนไข้หวัดใหญ่” ดูแล 7 กลุ่มเสี่ยงทั่วประเทศ,.....,"สำนักงานหลักประกันสุขภาพแห่งชาติ (สปสช.) ชี้แจงแนวทางจัดสรรวัคซีนป้องกันไข้หวัดใหญ่ ว่ายึดตามหลักเกณฑ์ของกรมควบคุมโรคโดยให้ตามสัดส่วนประชากรกลุ่มเสี่ยงเท่ากันทุกจังหวัด สำหรับปี 2566 เตรียมไว้ 5.26 ล้านโดส ส่งถึง รพ. แล้วเมื่อวันที่ 25 เม.ย. จำนวน 5 แสนโดส เตรียมกระจายอีก 1.5 ล้านโดสในวันที่ 25 พ.ค. และที่เหลือภายใน 25 มิ.ย.66 มีระยะเวลาในการฉีด 4 เดือน คือ 1 พ.ค. – 31 ส.ค.66
.
ประชาชน 7 กลุ่มเสี่ยง ขอรับวัคซีนได้ที่ หน่วยบริการ หรือ สถานพยาบาลในระบบบัตรทองทุกแห่ง โดย ผู้ที่อยู่ใน กทม. จองสิทธิล่วงหน้าได้ในแอป “เป๋าตัง” เลือก “กระเป๋าสุขภาพ” หรือ โทรสายด่วน สปสช. 1330 กด 8 ส่วนจังหวัดอื่น ๆ สอบถามที่หน่วยบริการได้โดยตรง ถึง 31 ส.ค.66
.
ทั้งนี้ 7 กลุ่มเสี่ยง ได้แก่ หญิงตั้งครรภ์ที่มีอายุครรภ์ 4 เดือนขึ้นไป (มีบริการวัคซีนตลอดทั้งปี) เด็กอายุ 6 เดือน – 2 ปี ผู้มีโรคปอดอุดกั้นเรื้อรัง หอบหืด หัวใจ หลอดเลือดสมอง ไตวาย มะเร็งระหว่างรับเคมีบำบัด และเบาหวาน ผู้มีอายุ 65 ปีขึ้นไป ผู้เป็นโรคธาลัสซีเมีย ผู้มีภูมิคุ้มกันบกพร่อง ผู้มีโรคอ้วน (BMI มากกว่า 35) และผู้พิการทางสมองที่ช่วยเหลือตนเองไม่ได้
.
#ไทยคู่ฟ้า #สื่อสารรัฐบาลไทย

-------------------"
ทัน LINE ไทยคู่ฟ้า,https://www.thaigov.go.th/news/contents/details/68193,วันจันทร์ที่ 15 พฤษภาคม 2566,,สธ. แนะฉีดวัคซีนไข้หวัดใหญ่ - โควิด19 พร้อมกัน ป้องกันป่วยหนักและเสียชีวิตจากทั้ง 2 โรค,.....,"ในช่วงนี้ประเทศไทยกำลังเข้าสู่ฤดูฝน ซึ่งเป็นช่วงที่กระทรวงสาธารณสุข คาดการณ์ว่าจะพบผู้ป่วยโรคไข้หวัดใหญ่ และโรคโควิด-19 เพิ่มขึ้นตามฤดูกาล จึงขอเชิญชวนประชาชนเข้ารับวัคซีนป้องกันโรคไข้หวัดใหญ่ควบคู่กับวัคซีนโควิด-19 เข็มกระตุ้น ภายใต้แคมเปญ “วัคซีนคู่สู้หน้าฝน” เพื่อเพิ่มภูมิคุ้มกันโรคก่อนที่จะเข้าสู่ระยะการระบาด 
.
ซึ่งวัคซีนทั้ง 2 ชนิด มีประสิทธิภาพสูง มีความปลอดภัย เกิดผลข้างเคียงน้อย สามารถลดอาการป่วยรุนแรงและเสียชีวิต โดยฉีดพร้อมกันได้บริเวณต้นแขน 2 ข้าง ๆ ละเข็ม โดยเฉพาะ 7 กลุ่มเสี่ยง ซึ่งประชาชนสามารถเข้ารับบริการได้ที่สถานพยาบาลใกล้บ้าน
.
นอกจากนี้ ในสัปดาห์หน้าโรงเรียนเริ่มเปิดเทอม ผู้ปกครองและครู ควรดูแลเด็กอย่างใกล้ชิด สถานศึกษาควรมีมาตรการคัดกรองและสังเกตอาการของเด็กก่อนเข้าเรียนทุกเช้า เพื่อเฝ้าระวังโรคติดต่อทางเดินหายใจ เช่น โควิด-19 ไข้หวัดใหญ่ มือ เท้า ปาก ที่มีอัตราป่วยสูงในกลุ่มเด็กเล็กและเด็กวัยเรียนด้วย


#ไทยคู่ฟ้า #สื่อสารรัฐบาลไทย


-------------------









 







            อัลบั้มภาพ
          













        ข่าวที่เกี่ยวข้อง
      












            GDP ไทยไตรมาสแรก ปี 66 โต 2.7% จากปัจจัยหลักท่องเที่ยวฟื้นตัว ช่วยหนุนภาคการบริการ          















            อัปเกรด ลิ้นจี่ GI “นครพนม1” สู่มาตรฐาน GAP สร้างมูลค่า 13.5 ล้านบาท          















            ปลื้ม! ไทยส่งออกข้าว 4 เดือนพุ่ง 3.05 ล้านตัน ดันราคาข้าวในประเทศสูง ชาวนามีรายได้เพิ่มขึ้น          















            จัดสรร 5.26 ล้านโดส “วัคซีนไข้หวัดใหญ่” ดูแล 7 กลุ่มเสี่ยงทั่วประเทศ          















            2 ไตรมาสแรก ปีงบฯ 66 อุตสาหกรรมเป้าหมายที่รัฐส่งเสริม มียอดลงทุนรวมสูงถึง 1.12 แสนล้านบาท"
ทัน LINE ไทยคู่ฟ้า,https://www.thaigov.go.th/news/contents/details/68162,วันศุกร์ที่ 12 พฤษภาคม 2566,,2 ไตรมาสแรก ปีงบฯ 66 อุตสาหกรรมเป้าหมายที่รัฐส่งเสริม มียอดลงทุนรวมสูงถึง 1.12 แสนล้านบาท,.....,"กระทรวงอุตสาหกรรม เผยในช่วงปี 65 - 67 รัฐบาลมีนโยบายกระตุ้นเพื่อส่งเสริมการลงทุน ในภาคอุตสาหกรรมต่าง ๆ เช่น การผลิตยานยนต์ไฟฟ้า (EV) และกลุ่มผลิตภัณฑ์พลาสติกชีวภาพ ส่งผลให้ในไตรมาสแรกของปีงบฯ 66 อุตสาหกรรมผลิตเม็ดพลาสติกชีวภาพเกิดการลงทุนกว่า 19,000 ล้านบาท เช่นเดียวกับยานยนต์ไฟฟ้า (EV) มียอดการลงทุนเพิ่มขึ้นกว่า 1,400 ล้านบาท
.
ซึ่งกลุ่มเคมีภัณฑ์และผลิตภัณฑ์เคมีเป็นกลุ่มอุตสาหกรรมที่มีการลงทุนใหม่สูงสุด มูลค่าการลงทุน 22,635.75 ล้านบาท รองลงมาได้แก่ กลุ่มผลิตภัณฑ์พลาสติก มูลค่าการลงทุน 9,259.12 ล้านบาท

นอกจากนี้ยังมีการขยายกิจการโรงงานอีก 195 โรงงาน มูลค่าการลงทุน 23,231.33 ล้านบาท โดยกลุ่มผลิตเครื่องใช้ไฟฟ้าและอุปกรณ์ มีมูลค่าการลงทุนขยายกิจการสูงสุด 10,192.68 ล้านบาท รองลงมา กลุ่มอุตสาหกรรมอาหาร มูลค่าการลงทุน 1,930.56 ล้านบาท
.
โดยใน 2 ไตรมาสของปีงบฯ 66 (ต.ค. 65 - มี.ค. 66) พบว่ามียอดการลงทุนรวมในประเทศสูงถึง 112,658.60 ล้านบาท จากการตั้งโรงงานใหม่และขยายกิจการโรงงาน จำนวน 1,211 โรงงาน ซึ่งก่อให้เกิดการจ้างงานใหม่ 30,603 คน
.
จากผลของนโยบายรัฐบาลในการส่งเสริมการลงทุนภาคเอกชน คาดว่าดัชนีสถานการณ์การผลิตไทย (Thailand Manufacturing PMI) จะมีแนวโน้มที่ดีขึ้น

อ่านเพิ่มเติม คลิก https://www.thaigov.go.th/news/contents/details/68114

#ไทยคู่ฟ้า #สื่อสารรัฐบาลไทย

-------------------"
ทัน LINE ไทยคู่ฟ้า,https://www.thaigov.go.th/news/contents/details/68140,วันพฤหัสบดีที่ 11 พฤษภาคม 2566,,ผนึกกำลังความร่วมมือ เดินหน้าแผนพัฒนาระบบดูแลสุขภาพคนไทยในต่างประเทศทั่วโลก,.....,"กระทรวงสาธารณสุข ร่วมกับกระทรวงการต่างประเทศ วางแผนการพัฒนาระบบดูแลสุขภาพคนไทยในต่างประเทศให้ครอบคลุมทุกมิติ ทั้งสร้างเสริมสุขภาพ ป้องกัน ควบคุมโรค ภัยสุขภาพ ดูแลรักษา และการส่งต่อ
.
ปัจจุบันมีคนไทยอาศัยอยู่ในต่างประเทศประมาณ 1,500,000 คน และมีการเดินทางของนักท่องเที่ยวไทยไปต่างประเทศเพิ่มขึ้น ในแต่ละปีมากกว่า 10 ล้านคน ซึ่งที่ผ่านมามีระบบดูแลสุขภาพจากหน่วยงานภาครัฐที่เกี่ยวข้อง แต่ยังพบปัญหาเกี่ยวกับระบบสาธารณสุข เช่น การเข้าถึงการรักษาพยาบาล การส่งตัวกลับประเทศเพื่อเข้ารับการรักษาต่อเนื่อง
.
จึงเป็นที่มาของการจัดทำ “บันทึกความเข้าใจระหว่างกระทรวงสาธารณสุขและกระทรวงการต่างประเทศ ว่าด้วยการดูแลสุขภาพข้าราชการและบุคลากรของสถานเอกอัครราชทูตและสถานกงสุลในต่างประเทศ รวมถึงคนไทยในต่างประเทศ” มีเป้าหมายที่จะพัฒนาความร่วมมือในการดูแลสุขภาพคนไทยที่อยู่ในต่างประเทศ เพื่อช่วยลดขั้นตอน ลดระยะเวลา และเพิ่มประสิทธิภาพมากยิ่งขึ้น
.
โดยจะนำร่องในกลุ่มข้าราชการและบุคลากรของสถานเอกอัครราชทูตและสถานกงสุลในต่างประเทศเป็นระยะทดลอง เพื่อพัฒนาระบบและเป็นจุดประสานงาน เพื่อขยายผลในกลุ่มคนไทย และนักท่องเที่ยวไทยทั่วโลก

#ไทยคู่ฟ้า #สื่อสารรัฐบาลไทย

-------------------"
ทัน LINE ไทยคู่ฟ้า,https://www.thaigov.go.th/news/contents/details/68131,วันพฤหัสบดีที่ 11 พฤษภาคม 2566,,ครม. เคาะ แนวทางวิธีการทางอิเล็กทรอนิกส์ ส่งเสริมการทำงานและการให้บริการของภาครัฐ,.....,"ที่ประชุม ครม. (9 พ.ค. 66) เห็นชอบแนวทางวิธีการทางอิเล็กทรอนิกส์ กรอบการดำเนินการด้วยวิธีการทางอิเล็กทรอนิกส์ของหน่วยงาน และวิธีการทางอิเล็กทรอนิกส์สำหรับหน่วยงานระดับเริ่มต้นและระดับมาตรฐาน ซึ่งเป็นการจัดทำวิธีการทางอิเล็กทรอนิกส์ในระยะแรก ตาม ม.19 แห่ง พ.ร.บ. การปฏิบัติราชการทางอิเล็กทรอนิกส์ พ.ศ. 2565
.
กำหนดให้หน่วยงานของรัฐนำงานบริการของภาครัฐ เช่น การอนุญาต การให้บริการ หรือการให้สวัสดิการแก่ประชาชน มาให้บริการบนแพลตฟอร์มดิจิทัลกลาง (ระบบ Biz Portal และ Citizen Portal) เพื่อบูรณาการการให้บริการของหน่วยงานต่าง ๆ บนแพลตฟอร์มดิจิทัลกลาง ลดภาระและต้นทุนของประชาชนในการติดต่อกับภาครัฐ
.
โดยหน่วยงานที่ยังไม่มีช่องทางการให้บริการในรูปแบบอิเล็กทรอนิกส์ ให้นำงานบริการมาพัฒนาบนแพลตฟอร์มดิจิทัลกลางดังกล่าวเป็นทางเลือกแรก ส่วนหน่วยงานที่มีงานบริการที่พัฒนาเป็นรูปแบบอิเล็กทรอนิกส์แล้ว ให้นำงานบริการมาเชื่อมโยงกับแพลตฟอร์มดิจิทัลกลาง
.
พร้อมมอบหมายให้คณะกรรมการพัฒนาระบบราชการ (ก.พ.ร.) พิจารณากรอบเวลาดำเนินการและติดตามเป็นระยะ เพื่อให้งานบริการของรัฐอยู่ในรูปแบบอิเล็กทรอนิกส์โดยเร็ว
.
อ่านเพิ่มเติม คลิก https://www.thaigov.go.th/news/contents/details/68060

#ไทยคู่ฟ้า #สื่อสารรัฐบาลไทย

-------------------"
ทัน LINE ไทยคู่ฟ้า,https://www.thaigov.go.th/news/contents/details/68120,วันพฤหัสบดีที่ 11 พฤษภาคม 2566,,แนวโน้มเศรษฐกิจไทยดีขึ้นต่อเนื่อง คาด GDP ครึ่งปีหลังจะขยายตัวได้มากกว่าครึ่งปีแรกที่โตได้มากกว่า 4 %,.....,"สำนักงานเศรษฐกิจการคลัง เผยรายงานสถานการณ์เศรษฐกิจ เดือนมี.ค. 66 โดยเศรษฐกิจภูมิภาคส่วนใหญ่ ได้รับปัจจัยสนับสนุนจากการบริโภคภาคเอกชน และดัชนีความเชื่อมั่นผู้บริโภคเพิ่มขึ้นทุกภาค รวมถึงเครื่องชี้เศรษฐกิจด้านการบริโภคภาคเอกชน สะท้อนจากการจัดเก็บภาษีมูลค่าเพิ่ม ณ ราคาคงที่ของภาคเหนือขยายตัว 8.5% ต่อปี ภาคใต้ขยายตัว 23.7% ต่อปี ด้าน กทม. และปริมณฑลขยายตัว 4.7% ต่อปี ภาคตะวันตกขยายตัว 20% ต่อปี ภาคตะวันออกเฉียงเหนือขยายตัว 2.9% ต่อปี ส่วนภาคกลาง และภาคตะวันออก ได้รับปัจจัยสนับสนุนจากการบริโภคภาคเอกชนในหมวดสินค้าคงทน รวมถึงรายได้เกษตรกรมีการขยายตัว
.
สำหรับแนวโน้มภาวะเศรษฐกิจไทยปี 66 จากข้อมูลของธนาคารแห่งประเทศไทย (ธปท.) พบว่า เศรษฐกิจไทยจะฟื้นตัวดีขึ้น จากการฟื้นตัวของภาคการท่องเที่ยว และการส่งออกไทยจะดีขึ้นในครึ่งหลังของปี 66 โดยการส่งออกผ่านจุดต่ำสุดแล้ว เศรษฐกิจโลกและเศรษฐกิจประเทศคู่ค้าคาดว่าจะทยอยปรับตัวดีขึ้นในช่วงปลายปีนี้ ทำให้การส่งออกขยายตัวดีขึ้น
.
GDP ในครึ่งปีหลังจะขยายตัวได้มากกว่าครึ่งปีแรก ซึ่งครึ่งปีแรกจะขยายตัว 2.9 - 3% และในครึ่งปีหลังจะขยายตัวได้มากกว่า 4% ส่งผลให้ปี 66 GDP ของไทยจะขยายตัว 3.6%
.
ส่วนสถานการณ์เงินเฟ้อ ในช่วงครึ่งปีแรกยังสูงที่ 3.3% แต่ในช่วงครึ่งหลังเงินเฟ้อทั่วไปจะต่ำกว่ากรอบอยู่ที่ 2.5%
.
เศรษฐกิจไทยในปีนี้ ภาพรวมยังเป็นไปในเชิงบวก ซึ่งการบริโภคและการท่องเที่ยวจะเป็นปัจจัยหลักที่ทำเศรษฐกิจไทยขยายตัวต่อเนื่อง อย่างไรก็ตาม รัฐบาลยังคงติดตามสภาวะเศรษฐกิจโลกอย่างใกล้ชิด เพื่อเตรียมรับมือและดำเนินนโยบายให้สอดคล้องกับการเปลี่ยนแปลง รวมทั้งเพิ่มศักยภาพเพื่อการเติบโตของเศรษฐกิจไทยในระยะยาวอย่างยั่งยืน

#ไทยคู่ฟ้า #สื่อสารรัฐบาลไทย

-------------------"
ทัน LINE ไทยคู่ฟ้า,https://www.thaigov.go.th/news/contents/details/68105,วันพุธที่ 10 พฤษภาคม 2566,,ไทยติด ท็อป 3 ที่ผู้บริหารให้ความสำคัญด้าน ESG พร้อมร่วมเดินหน้าประเทศสู่ความยั่งยืน,.....,"Google Cloud ซึ่งเป็นคลาวด์แพลตฟอร์มชั้นนำระดับโลก เผยผลสำรวจด้านความยั่งยืน ที่ถือเป็นประเด็นหลักที่หลายองค์กรทั่วโลกต้องเผชิญ อาทิ ปัญหาสภาพภูมิอากาศที่เปลี่ยนแปลงและคุณภาพของอากาศ การปฏิบัติตามกฎระเบียบ และความน่าเชื่อถือของแบรนด์ เป็นต้น โดยประเทศไทย ติดอันดับ 1 ใน 3 ตลาดที่ให้ความสำคัญในประเด็นด้านสิ่งแวดล้อม สังคม และธรรมภิบาล (ESG : Environmental, Social and Governance) ร่วมกับ สิงคโปร์ และเยอรมนี จากการสำรวจผู้บริหารองค์กรระดับสูงเกือบ 1,500 คนจาก 16 ประเทศ
.
ผู้บริหารองค์กรในไทยเชื่อว่า ด้วยสภาพเศรษฐกิจ และความท้าทายต่าง ๆ ในปัจจุบัน ทำให้องค์กรคำนึงถึงความยั่งยืนมากขึ้น และเล็งเห็นถึงโอกาสในการเติบโต นวัตกรรมเทคโนโลยีเป็นอันดับ 2 ที่ส่งผลต่อความสามารถขององค์กรในการขับเคลื่อนอย่างยั่งยืน โดยผู้บริหารกว่า 99% สนใจเกี่ยวกับความยั่งยืนมากขึ้นกว่า 12 เดือนที่แล้ว และ 93% พร้อมที่จะสร้างความเปลี่ยนแปลงเกี่ยวกับภูมิอากาศขององค์กร
.
ขณะเดียวกันรัฐบาลขอขอบคุณทุกภาคส่วนที่เข้าใจความสำคัญถึงประเด็นที่รัฐบาลผลักดันทำให้ประเทศไทยไม่ตกขบวนต่อการพัฒนาเพื่อความยั่งยืนนี้ ซึ่งเชื่อว่าการลงทุนใน ESG มีแนวโน้มเติบโตอย่างต่อเนื่องจากทั่วโลก จะสร้างผลตอบแทนกับธุรกิจในระยะยาว
.
อ่านเพิ่มเติม คลิก https://www.thaigov.go.th/news/contents/details/68041

#ไทยคู่ฟ้า #สื่อสารรัฐบาลไทย

-------------------"
ทัน LINE ไทยคู่ฟ้า,https://www.thaigov.go.th/news/contents/details/22010,วันอังคารที่ 6 สิงหาคม 2562,,​ เพิ่มอีก 2 รายการ! ยารักษามะเร็งเบิกจ่ายตรงได้ ไม่ต้องทดรองจ่าย,..,"หลังจากที่รอคอยกันมานาน...วันนี้ ผู้มีสิทธิเบิกจ่ายตรงของกรมบัญชีกลางและบุคคลในครอบครัวที่ป่วยด้วยโรคมะเร็งและโลหิตวิทยา สามารถเบิกจ่ายตรงยารักษาโรคมะเร็งได้เพิ่มอีก 2 รายการ ได้แก่ ยารักษาโรคมะเร็งปอดระยะแพร่กระจาย (Atezolizumab) และยารักษาโรคมะเร็งเต้านมระยะแพร่กระจาย (Ribociclib) ซึ่งเป็น 2 โรคร้ายยอดฮิตที่คร่าชีวิตคนไทยเป็นอันดับต้น ๆ 

ผู้ที่ต้องการใช้สิทธิเบิกจ่ายตรงยาดังกล่าวจะต้องลงทะเบียนเข้าโครงการเบิกจ่ายตรงสำหรับผู้ป่วยโรคมะเร็งและโลหิตวิทยา (ระบบ OCPA) ณ สถานพยาบาล ก่อน จึงจะสามารถใช้สิทธิได้ 

ที่ผ่านมารัฐได้ปรับปรุงแนวทางการรักษาโรคมะเร็งและโลหิตวิทยาอย่างต่อเนื่อง เพื่อให้ผู้ป่วยเข้าถึงการรักษาและเทคโนโลยีทางการแพทย์สมัยใหม่ที่มีคุณภาพ ปลอดภัย และเกิดประโยชน์สูงสุด โดยไม่ต้องทดรองจ่ายเงินไปก่อน จนปัจจุบัน มียารักษาโรคมะเร็งและโลหิตวิทยาที่เบิกจ่ายตรงได้แล้วกว่า 19 รายการ 32 เงื่อนไขข้อบ่งชี้

สนใจข้อมูลติดต่อได้ที่ Call center กรมบัญชีกลาง 0-2270-6400

----------------------
ภาพ / ข่าว : กลุ่มสื่อสารเชิงกลยุทธ์ สำนักโฆษก สำนักเลขาธิการนายกรัฐมนตรี"
ทัน LINE ไทยคู่ฟ้า,https://www.thaigov.go.th/news/contents/details/21944,วันศุกร์ที่ 2 สิงหาคม 2562,,​3 สิ่งควรรู้ ก่อนปลูกกัญชา,..,"“ประเทศไทยอยู่ภายใต้อนุสัญญาเดี่ยวว่าด้วยยาเสพติดให้โทษ ค.ศ. 1961 แก้ไขโดยพิธีสาร ค.ศ. 1972 และอนุสัญญาว่าด้วยวัตถุออกฤทธิ์ต่อจิตและประสาท ค.ศ. 1971 ซึ่งอนุสัญญาทั้ง 2 ฉบับนี้ ยินยอมให้ใช้กัญชาทางการแพทย์หรือวิทยาศาสตร์ได้”
 
พูดง่าย ๆ คือ ไทยเรามีข้อตกลงกับต่างประเทศ เรื่องการใช้ประโยชน์จากกัญชา โดยรัฐบาลต้องคำนึงถึงความปลอดภัยต่อสุขภาพ การป้องกันการรั่วไหลไปยังตลาดมืด ต้องมีการข้อกำหนดที่ชัดเจนในการอนุญาตให้ผลิต ปลูก หรือใช้กัญชาทางการแพทย์ที่จะต้องมีระบบใบอนุญาต (Licensing System)
 
การกำกับดูแลให้เป็นไปตามบทบัญญัติของอนุสัญญาฯ จะมีคณะกรรมการการควบคุมยาเสพติดระหว่างประเทศเป็นหน่วยงานที่ทำหน้าที่นี้ ประเทศภาคีสมาชิกจะต้องรายงานให้ทราบเกี่ยวกับการดำเนินการป้องกันและปราบปรามยาเสพติด และวัตถุออกฤทธิ์ต่อจิตและประสาทที่ผิดกฎหมาย         
 
ดังนั้น ใครก็ตามที่จะปลูกกัญชาได้ จะต้องรู้ถึง 3 สิ่งนี้ >>
 
1. จะปลูก “กัญชา” ได้ต้องเป็นผู้มีสิทธิ
• หน่วยงานของรัฐ ที่มีหน้าที่ศึกษาวิจัย หรือจัดการเรียนการสอนทางการแพทย์ เภสัชศาสตร์ วิทยาศาสตร์ หรือเกษตรศาสตร์ หรือมีหน้าที่ให้บริการทางการแพทย์ หรือเภสัชกรรม หรือวิทยาศาสตร์ หรือให้บริการทางเกษตรกรรม เพื่อประโยชน์ทางการแพทย์ หรือเภสัชกรรม หน่วยงานของรัฐที่มีหน้าที่ในการป้องกัน ปราบปราม และแก้ไขปัญหายาเสพติด หรือสภากาชาดไทย
• สถาบันอุดมศึกษาเอกชน ที่มีการเรียนการสอนและวิจัยทางการแพทย์หรือเภสัชศาสตร์
• เกษตรกรที่รวมกลุ่มเป็นวิสาหกิจชุมชน วิสาหกิจเพื่อสังคม หรือสหกรณ์การเกษตร และดำเนินการภายใต้ความร่วมมือ เช่น สหกรณ์การเกษตร วิสาหกิจชุมชน ที่อยู่ภายใต้หน่วยงานของรัฐ หรือ หรือสถาบันอุดมศึกษาเอกชน    
• ผู้ขออนุญาตอื่น ๆ ตามที่กำหนดในกฎกระทรวง  
 
2. จะปลูก “กัญชา” ได้ต้องได้รับอนุญาต
• ผู้มีคุณสมบัติตามกฎหมายตามข้อ 1 จะต้องยื่นขออนุญาต โดยในกรุงเทพฯ ยื่นที่สำนักงานคณะกรรมการอาหารและยา ผ่านความเห็นจากคณะกรรมการควบคุมยาเสพติดโทษ เสนอเลขาธิการ อย. เป็นผู้อนุญาต ส่วนในต่างจังหวัดให้ยื่นที่สำนักงานสาธารณสุขจังหวัด ณ ท้องที่ที่สถานที่ปลูกตั้งอยู่ โดยผ่านความเห็นชอบจากคณะกรรมการที่มีผู้ว่าราชการจังหวัด แต่งตั้งหรือมอบหมาย เสนอผ่านความเห็นจากคณะกรรมการควบคุมยาเสพติดให้โทษ เสนอเลขาธิการ อย. เป็นผู้อนุญาต  
 
3. จะได้รับอนุญาตต้องดำเนินการ ดังนี้
• ยื่นเอกสารขออนุญาต โดยทำเป็นโครงการ ซึ่งต้องสอดคล้องกับวัตถุประสงค์เพื่อการแพทย์ หรือเพื่อการศึกษาวิจัย เช่น ต้องระบุ  สถานที่เพาะปลูก ปริมาณการปลูกต้องสอดคล้องกับแผนการผลิต แผนการจำหน่าย และแผนการใช้ประโยชน์ รวมถึงต้องระบุให้เห็นถึงมาตรการรักษาความปลอดภัย เพื่อป้องกันการรั่วไหลของกัญชา รวมทั้งสถานที่ที่ปลูกต้องมีภาพถ่ายและพิกัดสถานที่ทางภูมิศาสตร์ เป็นต้น  
 
สำหรับผู้ป่วยที่ประสงค์จะใช้กัญชาเพื่อรักษาโรค ขณะนี้มีสถานพยาบาลทั่วประเทศที่มียากัญชาที่มีคุณภาพ มาตรฐาน และปลอดภัย ใช้ในทางการแพทย์อย่างเพียงพอ มีการกระจายยาทั่วถึง และเป็นระบบ รวมทั้งมีแพทย์และเภสัชกรที่ผ่านการอบรม  400 คน และแพทย์แผนไทยที่ผ่านการอบรม 2,900 คน ซึ่งผู้ป่วยจะสามารถเข้าถึงบริการทางการแพทย์ในสถานพยาบาลที่มีมาตรฐานภายใต้การดูแลของแพทย์เพื่อการรักษาที่มีประสิทธิภาพสูงสุด
 
สอบถามข้อมูลเพิ่มเติม สายด่วน ป.ป.ส. 1386 สายด่วน อย. 1556 กด 3
 
----------------------
ภาพ / ข่าว : กลุ่มสื่อสารเชิงกลยุทธ์ สำนักโฆษก สำนักเลขาธิการนายกรัฐมนตรี"
ทัน LINE ไทยคู่ฟ้า,https://www.thaigov.go.th/news/contents/details/21733,วันพุธที่ 24 กรกฎาคม 2562,,เปิด “นโยบายรัฐบาล” มุ่งสู่ประเทศพัฒนาแล้วในศตวรรษที่ 21,"ภายใต้การนำของพล.อ.ประยุทธ์ จันทร์โอชา นายกรัฐมนตรี ด้วยวิสัยทัศน์ ""มุ่งมั่นให้ประเทศไทยเป็นประเทศที่พัฒนาแล้วในศตวรรษที่ 21”","คำแถลงนโยบายหลัก 12 ด้าน และนโยบายเร่งด่วน 12 ด้าน ของรัฐบาลภายใต้การนำของพล.อ.ประยุทธ์ จันทร์โอชา นายกรัฐมนตรี มีวิสัยทัศน์คือ “มุ่งมั่นให้ประเทศไทยเป็นประเทศที่พัฒนาแล้วในศตวรรษที่ 21” โดยหัวใจของทุกนโยบาย คือ การใช้งบประมาณแผ่นดิน หรือ “ภาษีประชาชน” อย่างคุ้มค่า ยึดกรอบวินัยการเงินการคลัง มีความโปร่งใส และตรวจสอบได้
 
ที่สำคัญเป็นไปตามรัฐธรรมนูญแห่งราชอาณาจักรไทย ยุทธศาสตร์ชาติ แผนแม่บท แผนการปฏิรูปประเทศ แผนพัฒนาเศรษฐกิจและสังคมแห่งชาติ นโยบาย และแผนระดับชาติว่าด้วยความมั่นคงแห่งชาติ โดยอยู่บนรากฐานหลักปรัชญาเศรษฐกิจพอเพียง เพื่อนำไปสู่การพัฒนาประเทศที่ “เติบโตเชิงคุณภาพ” ไม่ใช่ “การเติบโตเชิงปริมาณ”
 
การแถลงนโยบายของรัฐบาลต่อรัฐสภา แบ่งเป็น 2 ส่วนสำคัญ คือ นโยบายหลัก 12 ด้าน ซึ่งเป็นทิศทางการบริหารราชการแผ่นดินของรัฐบาลในช่วง 4 ปีข้างหน้า และ นโยบายเร่งด่วน 12 ด้าน ที่ถือเป็นปัญหาเฉพาะหน้าที่รัฐบาลต้องเร่งดำเนินการแก้ไข เพื่อบรรเทาปัญหาความเดือดร้อนของพี่น้องประชาชนโดยเร็วที่สุด 
 
โดยเฉพาะอย่างยิ่งการบริหารประเทศในศตวรรษที่ 21 หรือ “ยุคดิจิทัล” ปัญหาทุกด้านมีความสลับซับซ้อนมากขึ้นเรื่อย ๆ เพราะประเทศไทยในขณะนี้ถือว่าอยู่ในช่วงระยะของการเปลี่ยนผ่านและต้องต่อสู้กับปัญหาใหม่ ๆ หลายประการ ทั้งจากการต่อสู้กับความยากจนในอดีต ก็ได้แปรเปลี่ยนเป็นการต่อสู้กับความเหลื่อมล้ำในหลายรูปแบบ เช่น ความเหลื่อมล้ำทางการศึกษา ความเหลื่อมล้ำของโอกาส และความเหลื่อมล้ำของรายได้และทรัพย์สิน หรือแม้แต่การต่อสู้กับความไม่สงบ ภายในประเทศในอดีต มาสู่การต่อสู้กับภัยคุกคามที่ไม่มีแบบแผนในปัจจุบัน ไม่ว่าจะเป็นเครือข่ายยาเสพติดข้ามชาติ เครือข่ายการก่อการร้ายข้ามชาติ โรคระบาด และสงครามไซเบอร์
 
ประเด็นท้าทายเหล่านี้สะท้อนให้เห็นถึงความเสี่ยงของการบริหารประเทศที่รัฐบาลจะต้องเผชิญได้เป็นอย่างดี ดังนั้น รัฐบาลนี้จึงมีความมุ่งมั่นที่จะพัฒนาประเทศไทยให้หลุดพ้นจากกับดักประเทศรายได้ปานกลาง ดูแลประชาชนอย่างทั่วถึง แก้ไขปัญหาปากท้องและสร้างรายได้ให้เพียงพอต่อการดํารงชีวิตของประชาชนเพื่อลดความเหลื่อมล้ำ คนไทยในทุกช่วงวัยจะต้องมีความพร้อม ทั้งในด้านหลักคิด คุณธรรม และจริยธรรม และมีศักยภาพที่จะดําเนินชีวิตในศตวรรษที่ 21 ที่เน้น “การเติบโตเชิงคุณภาพ” ไม่ใช่ “การเติบโตเชิงปริมาณ”
 
ดังนั้น การกำหนดนโยบายทั้งระยะสั้น หรือ ระยะยาวต้องพินิจพิเคราะห์ตรึกตรองอย่างถ้วนถี่ ถึงเป้าหมายและผลสัมฤทธิ์ ทั้ง นโยบายหลัก 12 ด้าน และ นโยบายเร่งด่วน 12 ด้าน  เพื่อให้ไปสู่เป้าหมายเดียวกัน คือ การนำพาประเทศไทยไปสู่ประเทศไทยเป็นประเทศที่พัฒนาแล้วในศตวรรษที่ 21 ดังนั้นการเดินไปสู่เป้าหมายดังกล่าวได้ สิ่งสำคัญอันดับแรก คือ การแก้ปัญหาเร่งด่วน ที่ผ่านการร่วมกันคิดและกลั่นกรองจากพรรคร่วมรัฐบาล ""19 พรรคการเมือง"" ออกมาเป็นนโยบายเร่งด่วน 12 ด้าน  ถือเป็น “สัญญาประชาคม” ต่อพี่น้องประชาชนที่ลงคะแนนเสียงเลือกตั้งต่างคาดหวังต่อรัฐบาลใหม่ที่เข้ามาบริหารประเทศ 
 
โดยเฉพาะเรื่องที่ 1. การแก้ไขปัญหาในการดํารงชีวิตของประชาชน รัฐบาลมุ่งมั่นที่จะยกระดับคุณภาพชีวิตของประชาชน รูปธรรมของนโยบาย ประกอบด้วย ลดข้อจํากัดในการประกอบอาชีพ พัฒนาระบบขนส่งสาธารณะด้วยเทคโนโลยีดิจิทัล กทม. เมืองหลวงสตรีทฟู้ด ลดหนี้ 3 ส่วน คือ 1. กองทุนหมู่บ้าน 2. กองทุนเงินให้กู้ยืมเพื่อการศึกษา 3. หนี้สินนอกระบบ ปราบปรามแก๊ง ""ฉ้อโกงออนไลน์"" ปรับปรุงระบบ ""ภาษี"" การขยายโอกาสการเข้าถึง ""สินเชื่อที่อยู่อาศัย"" ปรับปรุง ""ระบบที่ดินทํากิน"" ให้เกษตรกรเข้าถึงได้ ลดอุปสรรคการประกอบอาชีพ ""ประมงพาณิชย์"" และ ""ประมงชายฝั่ง"" รวมถึงดูแล ""ประมงพื้นบ้าน"" ให้สอดคล้องกับมาตรฐานสากล
 
ส่วนนโยบายที่ 2. การปรับปรุงระบบสวัสดิการและพัฒนาคุณภาพชีวิตของประชาชน จุดเด่นของนโยบาย คือ การสานต่อและทำทันที ประกอบด้วย บัตรสวัสดิการแห่งรัฐ  เบี้ยยังชีพ ""ผู้สูงอายุ"" ""คนพิการ"" ที่มีรายได้น้อย ขยายสิทธิกลุ่ม ""มารดาตั้งครรภ์"" ""เด็กแรกเกิด"" ""เด็กวัยเรียน""  ลดความเหลื่อมล้ําของ ""คุณภาพการบริการสุขภาพ"" ทั้งระบบ พัฒนาศักยภาพโรงพยาบาลส่งเสริมสุขภาพตําบล (รพ.สต.) และสนับสนุนอาสาสมัครสาธารณสุขประจําหมู่บ้าน (อสม.) เพื่อนำไปสู่การให้บริการการรักษาพยาบาลที่ดีแก่พี่น้องประชาชน ทั้งสองส่วนถือว่าอยู่ในหมวดสังคมด้านการยกระดับคุณภาพชีวิตประชาชน
 
ปัญหาเศรษฐกิจถือเป็นปัญหาใหญ่ที่รัฐบาลให้ความสำคัญเป็นพิเศษ เพราะประเทศไทยเผชิญทั้งปัญหาจากภายในประเทศ อาทิ ภัยพิบัติ ราคาสินค้าเกษตรตกต่ำ การส่งออกชะลอตัว หรือปัจจัยภายนอกจากสงครามการค้าโลกระหว่างชาติมหาอำนาจแต่ส่งผลสะเทือนถึงเศรษฐกิจไทย จึงเป็นที่มาของการกำหนดนโยบายเร่งด่วน เรื่องที่ 3. มาตรการเศรษฐกิจเพื่อรองรับความผันผวนของเศรษฐกิจโลก เริ่มตั้งแต่การเร่งรัดจัดทำงบประมาณรายจ่ายประจำปี พ.ศ. 2563 เพื่ออัดฉีดเม็ดเงินเข้าสู่ระบบเศรษฐกิจ เตรียมมาตรการตั้งรับ ""การกีดกันทางการค้า"" เร่งเพิ่ม ""ช่องทาง"" การส่งออกที่ถือเป็นรายได้หลักของประเทศ ขยายความร่วมมือทางการค้าและเศรษฐกิจกับประเทศที่มีศักยภาพ ที่สำคัญต้องส่งเสริม การท่องเที่ยว ""เมืองหลัก"" ""เมืองรอง"" และ ""การท่องเที่ยวชุมชน"" ซึ่งถือเป็นรายได้สำคัญในการพัฒนา
 
ปัญหาเร่งด่วนที่กำลังเผชิญหน้าในขณะนี้ คือ ราคาสินค้าเกษตรตกต่ำ รัฐบาลจึงกำหนดนโยบายมาตรการช่วยเหลือพี่น้องเกษตรกร ในข้อที่ 4. การให้ความช่วยเหลือเกษตรกรและพัฒนานวัตกรรม เพราะการทำการเกษตรยุคใหม่ต้องใช้ ""นวัตกรรม"" เข้ามาลดต้นทุนการผลิต พร้อมกับสร้างหลักประกันทางรายได้ให้แก่เกษตรกร จึงกลายเป็นที่มาของนโยบาย การ ""บริหารจัดการน้ํา"" และ “คุณภาพดิน"" ด้วยเทคโนโลยี Agri-Map  กําหนดเป้าหมาย ""รายได้"" จากข้าว ยางพารา มันสําปะหลัง ปาล์ม อ้อย ข้าวโพด ด้วยการชดเชย ""ประกันรายได้"" และ ดำเนินการ ""ประกันภัยสินค้าเกษตร"" ส่งเสริม ""เกษตรพันธสัญญา"" รวมถึงการส่งเสริมการใช้ ""ยางพารา"" ในโครงสร้างพื้นฐานของประเทศ หรือถนนยางพาราทั่วประเทศ และส่งเสริมการใช้ ""ผลผลิตทางการเกษตร"" ใน ""อุตสาหกรรมพลังงาน"" เพื่อแก้ไขปัญหาสินค้าเกษตรล้นตลาด รวมถึงเร่งศึกษาวิจัยและพัฒนาเทคโนโลยี ""กัญชา"" ""กัญชง"" รวมถึงพืชสมุนไพรเพื่อนำมาใช้ประโยชน์ในอุตสาหกรรมทางการแพทย์เพื่อยกระดับราคาสินค้าเกษตรได้อีกทางหนึ่ง
 
รัฐบาล พล.อ.ประยุทธ์ ย้ำอยู่เสมอว่าจะไม่ทิ้งใครไว้ข้างหลัง เช่นเดียวกับกลุ่มผู้ใช้แรงงาน จึงกำหนดนโยบายที่ 5. การยกระดับศักยภาพของแรงงาน โดยเฉพาะการยกระดับรายได้ หรือค่าแรงขั้นต่ำ ต้องสอดคล้องกับการพัฒนา ""ทักษะฝีมือแรงงาน” ผ่านกลไก ""คณะกรรมการไตรภาคี"" รวมถึงสนับสนุนการปรับ ""เปลี่ยนทักษะ"" และ ""เปลี่ยนสายอาชีพ"" ให้ตรงกับความต้องการของ ""ตลาดแรงงาน"" ""อุตสาหกรรมเป้าหมาย"" และ ""ความก้าวหน้าของเทคโนโลยี"" หรือ Disruptive Technology
 
ปัญหาเศรษฐกิจถือเป็นหัวใจสำคัญของการบริหารประเทศ โดยเฉพาะระยะเร่งด่วน ที่ต้องมีการวางรากฐานเพื่อรองรับต่อการเปลี่ยนแปลงของโลกในยุคดิจิทัล รัฐบาลจึงกำหนดนโยบายที่ 6. การวางรากฐานระบบเศรษฐกิจของประเทศสู่อนาคต โดยมุ่งเน้นการต่อยอด ""อุตสาหกรรมเป้าหมาย"" เร่งพัฒนาขับเคลื่อนเศรษฐกิจใหม่ อาทิ ""เศรษฐกิจชีวภาพ"" ""เศรษฐกิจหมุนเวียน"" ""เศรษฐกิจสีเขียว"" พร้อมกับสนับสนุนการลงทุน ""เขตพัฒนาพิเศษภาคตะวันออก"" ""เขตเศรษฐกิจพิเศษ"" ""เมืองอัจฉริยะ"" โดยระบบโครงข่าย ""5G"" ที่จะเข้ามาขับเคลื่อนเศรษฐกิจดิจิทัลในอนาคตอันใกล้นี้    
 
อีกหนึ่งนโยบายที่รัฐบาล พล.อ.ประยุทธ์ มุ่งมั่นและตั้งใจ คือ การพัฒนาคนให้มีความพร้อมไปสู่ศตวรรษใหม่แห่งการเปลี่ยนแปลง ดังนั้นจึงกำหนดนโยบายการศึกษาเป็นวาระเร่งด่วนเช่นกัน ด้วยนโยบายข้อที่่ 7. การเตรียมคนไทยสู่ศตวรรษที่ 21 กล่าวคือ เด็กไทยยุคใหม่ต้องเก่งวิชา ""วิทยาศาสตร์"" ""เทคโนโลยี"" ""วิศวกรรม"" ""คณิตศาสตร์"" ""โปรแกรมเมอร์"" ""ภาษาต่างประเทศ"" เด็กไทยยุคใหม่ต้องรู้ ""ภาษาคอมพิวเตอร์"" หรือ Coding ตั้งแต่ระดับ ""ประถมศึกษา"" โรงเรียนทุกแห่งทั่วประเทศต้องมีคุณภาพถึงระดับตำบล และต้องมี ""หลักสูตรออนไลน์"" ประกอบการเรียนการสอน ที่สำคัญต้องมีความเชื่อมโยงระหว่างระบบการศึกษากับภาคธุรกิจ เรียนจบแล้วต้องมีงานทำ! นี่คือ แนวทางการพัฒนาคนให้ก้าวทันศตวรรษที่ 21 
 
ปัญหาเร่งด่วนลำดับถัดมา คือ ""การทุจริตคอร์รัปชัน"" ถือเป็นเรื่องสำคัญที่รัฐบาล พล.อ.ประยุทธ์ ตระหนักดีตั้งแต่เป็นรัฐบาลสมัยแรก จึงกำหนดไว้ในข้อที่ 8. การแก้ไขปัญหาทุจริตและประพฤติมิชอบในวงราชการ ทั้งฝ่ายการเมืองและฝ่ายราชการประจํา คือ ต้องดำเนินการคู่ขนานทั้ง ""นักการเมือง"" และ ""ข้าราชการประจำ"" โดยไม่ละเว้น ด้วย ""มาตรการทางการเมือง"" ควบคู่ไปกับ ""มาตรการทางกฎหมาย"" กับผู้กระทําผิด และต้องนํา ""เทคโนโลยี"" มาใช้ ""เฝ้าระวัง"" การทุจริตประพฤติมิชอบ รวมถึงเร่งรัดขั้นตอนของกฎหมายกับผู้กระทําผิด ที่สำคัญต้องเปิดกว้างให้ภาคเอกชน และประชาชนเข้ามามีส่วนร่วม ป้องกัน และเฝ้าระวังการทุจริตในโครงการขนาดใหญ่ของรัฐ
 
อีกปัญหาเร่งด่วนที่รัฐบาล พล.อ.ประยุทธ์ ไม่เคยทอดทิ้ง คือ การแก้ไขปัญหายาเสพติดและสร้างความสงบสุขในพื้นที่ชายแดนภาคใต้ ที่ระบุไว้ในข้อ 9. คือ “การแก้ปัญหายาเสพติด” ที่ต้องใช้กระบวนการมีส่วนร่วมจากทุกภาคส่วนบังคับใช้ ""กฎหมาย"" อย่างเคร่งครัด สร้างความร่วมมือกับประเทศเพื่อนบ้าน ทำลาย ""แหล่งผลิต"" และ ""เครือข่าย""  ที่สำคัญต้องฟื้นฟูดูแลรักษา ""ผู้เสพ"" พร้อมสร้าง ""โอกาส"" ""อาชีพ"" และ ""รายได้"" ให้สามารถกลับมาใช้ชีวิตปกติในสังคมได้ สำหรับ ปัญหาความไม่สงบในพื้นที่ชายแดนภาคใต้ คือ น้อมนํายุทธศาสตร์พระราชทาน “เข้าใจ เข้าถึง พัฒนา” เร่งรัดการให้ความช่วยเหลือเยียวยาผู้ได้รับผลกระทบจากความไม่สงบ จัดสวัสดิการที่เหมาะสมสําหรับเจ้าหน้าที่ของรัฐในพื้นที่ และการแก้ไขปัญหายึดหลัก ""กฎหมายไทย"" และ ""หลักการสากล""
 
รัฐบาลทราบดีว่า ""หัวใจการบริหารประเทศ"" คือ ""ข้าราชการ"" ดังนั้นการพัฒนา ""ระบบ"" และ ""คน"" ถือเป็นสิ่งสำคัญ จึงกำหนดนโยบายข้อที่ 10. การพัฒนาระบบการให้บริการประชาชน หรือ รัฐบาลดิจิทัล เริ่มต้นที่การพัฒนาระบบจัดเก็บและเปิดเผยข้อมูลของภาครัฐ การอนุมัติหรืออนุญาตทางราชการด้วยระบบดิจิทัลในอนาคต ต้องลดข้อจํากัดด้านกฎหมายที่เป็นปัญหาอุปสรรคต่อการทําธุรกิจและการดํารงชีวิตของประชาชน และต้องแก้ไขกฎหมายที่ไม่เป็นธรรม ล้าสมัย ซึ่งเป็นอุปสรรคต่อการพัฒนาประเทศ
 
ทุกวันนี้ ปัญหาภัยพิบัติถือเป็นปัญหาใหญ่ระดับโลก จากการเปลี่ยนแปลงสภาพภูมิอากาศสู่ภาวะโลกร้อน ทำให้ฤดูกาลต่าง ๆ แปรปรวนและทวีความรุนแรงขึ้น ดังนั้นการวางมาตรการตั้งรับและช่วยเหลือเยียวยาเป็นสิ่งสำคัญ จึงกำหนดนโยบาย 11. การจัดเตรียมมาตรการรองรับภัยแล้งและอุทกภัย เริ่มด้วยมาตรการป้องกัน ""ก่อน"" เกิดภัย การให้ความช่วยเหลือ ""ระหว่าง"" เกิดภัย การแก้ไขปัญหาใน ""ระยะยาว"" โดยเฉพาะ ""ระบบเตือนภัย"" ต้องมีการจัดระบบติดตามสถานการณ์อย่างต่อเนื่อง รวมถึงกําหนดมาตรการ ""บรรเทาความเดือดร้อน"" ประชาชนให้ได้มากที่สุดและทันท่วงที และที่สำคัญต้องเร่งพัฒนาการปฏิบัติการ ""ฝนหลวง"" เพื่อช่วยเหลือพี่น้องเกษตรกรไม่ให้พืชผลทางการเกษตรต้องยืนต้นตายจากการขาดแคลนน้ำ หรือภาวะภัยแล้ง และนโยบายเร่งด่วนลำดับสุดท้าย คือ 12. การสนับสนุนให้มีการศึกษา การรับฟังความเห็นของประชาชน และการดําเนินการเพื่อแก้ไขเพิ่มเติมรัฐธรรมนูญ ที่ทั้งพรรคร่วมรัฐบาลและพรรคฝ่ายค้านให้ความสำคัญ
 
ทั้งหมดนี้ คือ นโยบายเร่งด่วน 12 ด้านที่รัฐบาลจะเร่งดำเนินการให้เกิดผลสัมฤทธิ์ให้เร็วที่สุด 
 
นโยบายหรือยุทธศาสตร์ที่ พล.อ.ประยุทธ์ ตอกย้ำอยู่เสมอ คือ ประเทศไทยต้องหลุดพ้นจากกับดักประเทศรายได้ปานกลางไปสู่ประเทศที่มีรายได้สูง และต้องลดความเหลื่อมล้ำทางรายได้ระหว่างคนจนและคนรวย โดยไม่ทิ้งใครไว้ข้างหลัง ดังนั้นการสานต่อความมุ่งมั่นดังกล่าวจึงกลายเป็นที่มาของการกำหนดวิสัยทัศน์ของรัฐบาลชุดนี้ มุ่งมั่นให้ประเทศไทยเป็นประเทศที่พัฒนาแล้วในศตวรรษที่ 21 โดยรัฐบาลได้กําหนดนโยบายในการบริหารราชการแผ่นดิน สำหรับนโยบายในช่วง 4 ปีถัดไป ด้วยนโยบายหลัก 12 ด้าน ประกอบด้วย
1. การปกป้องและเชิดชูสถาบันพระมหากษัตริย์
2. การสร้างความมั่นคงและความปลอดภัยของประเทศ และความสงบสุขของประเทศ
3. การทํานุบํารุงศาสนา ศิลปะ และวัฒนธรรม
4. การสร้างบทบาทของไทยในเวทีโลก
5. การพัฒนาเศรษฐกิจและความสามารถในการแข่งขันของไทย
6. การพัฒนาพื้นที่เศรษฐกิจและการกระจายความเจริญสู่ภูมิภาค
7. การพัฒนาสร้างความเข้มแข็งจากฐานราก
8. การปฏิรูปกระบวนการเรียนรู้และการพัฒนาศักยภาพของคนไทยทุกช่วงวัย
9. การพัฒนาระบบสาธารณสุขและหลักประกันทางสังคม
10. การฟื้นฟูทรัพยากรธรรมชาติและการรักษาสิ่งแวดล้อมเพื่อสร้างการเติบโตอย่างยั่งยืน
11. การปฏิรูปการบริหารจัดการภาครัฐ
12. การป้องกันและปราบปรามการทุจริตและประพฤติมิชอบ และกระบวนการยุติธรรม
 
ทั้งนโยบายหลัก 12 ด้าน และนโยบายเร่งด่วน 12 ด้าน สิ่งที่ พล.อ.ประยุทธ์ ให้ความสำคัญอย่างมาก คือ ""กรอบวินัย ด้านการเงินการคลังของประเทศ” เพื่อไม่ให้ถูกมองว่าใช้งบประมาณจำนวนมหาศาล เหมือนกับนโยบาย ""ประชานิยม"" ในอดีต โดยรัฐบาลยืนยันว่าการดำเนินงานทั้งหมดมีแหล่งที่มาของเงินชัดเจน และจะทำงานภายใต้กรอบวินัยการเงินการคลัง
 
โดยเฉพาะนโยบายด้านสังคมที่เกี่ยวข้องกับ การศึกษา สาธารณสุข และการพัฒนาโครงสร้างพื้นฐานเพื่อวางรากฐานการพัฒนาประเทศในระยะยาว ที่ต้องใช้งบประมาณจำนวนมาก ในขณะที่รายได้จากภาษีของประเทศมีอยู่อย่างจํากัด ดังนั้น รัฐบาลจึงต้องเร่งรัดพัฒนาระบบ จัดเก็บภาษีของรัฐให้มีความครอบคลุมมากขึ้น มุ่งเน้นการขยายฐานภาษีและปรับโครงสร้างภาษีให้มีความเป็นธรรม รวมทั้งเร่งส่งเสริมการค้า การลงทุน และการท่องเที่ยว เพื่อสร้างรายได้เข้าประเทศ ซึ่งเม็ดเงินดังกล่าวจะกลับมาสู่ระบบภาษีที่จะนํามาใช้ในการดําเนินนโยบาย เพื่อพัฒนาประเทศทั้งในเชิงเศรษฐกิจและเชิงสังคมตามนโยบายรัฐบาล 
 
นอกจากนี้ แผนงานหรือโครงการใดที่มีความคุ้มค่าทางเศรษฐกิจและเป็นการ วางรากฐานการพัฒนาประเทศในระยะยาว รัฐบาลจะพิจารณาให้เอกชนเข้ามามีส่วนร่วมในการลงทุนเพื่อพัฒนาประเทศ รวมทั้งพิจารณาใช้เครื่องมือทางการเงินสมัยใหม่ อาทิ กองทุนรวมโครงสร้างพื้นฐานเพื่ออนาคตประเทศไทยในโครงการที่มีความคุ้มค่าทางการเงิน เพื่อลดภาระการลงทุนจากงบประมาณแผ่นดินและการกู้เงิน
 
""แหล่งที่มาของงบประมาณ"" จึงเป็นสิ่งสำคัญที่รัฐบาลคำนึงถึง ด้วยความมุ่งมั่นตั้งใจว่าการใช้จ่ายงบประมาณแผ่นดินที่มาจากภาษีประชาชนทุกบาททุกสตางค์ จะอยู่ภายใต้ ""กรอบวินัย การเงินการคลังอย่างเคร่งครัด โปร่งใส และตรวจสอบได้ เพื่อให้ฐานะการเงินการคลังของประเทศ มีความมั่นคงและมีเสถียรภาพ"" กรอบของรัฐธรรมนูญแห่งราชอาณาจักรไทย ยุทธศาสตร์ชาติ แผนแม่บท แผนการปฏิรูปประเทศ แผนพัฒนาเศรษฐกิจและสังคมแห่งชาติ นโยบาย และแผนระดับชาติว่าด้วยความมั่นคงแห่งชาติ
 
ทั้งหมดล้วนมีเป้าหมาย คือ ขับเคลื่อนการยกระดับการพัฒนาเศรษฐกิจ สังคม และคุณภาพชีวิตของประชาชน เพื่อเป็นรากฐานสําคัญ ในการก้าวไปสู่การเป็นประเทศที่พัฒนาแล้วบนหลักปรัชญาของเศรษฐกิจพอเพียงในระยะ 20 ปี ข้างหน้าตามเป้าหมายของยุทธศาสตร์ชาติ ภายใต้วิสัยทัศน์  ""มุ่งมั่นให้ประเทศไทยเป็นประเทศที่พัฒนาแล้วในศตวรรษที่ 21"" นำโดยรัฐบาล พล.อ.ประยุทธ์ จันทร์โอชา

​----------------------
ภาพ / ข่าว : กลุ่มสื่อสารเชิงกลยุทธ์ สำนักโฆษก สำนักเลขาธิการนายกรัฐมนตรี"
ทัน LINE ไทยคู่ฟ้า,https://www.thaigov.go.th/news/contents/details/21683,วันจันทร์ที่ 22 กรกฎาคม 2562,,“เริ่มแล้ววันนี้! เปิดรับแจ้งตั้งองค์กรผู้บริโภค”,“เริ่มแล้ววันนี้! เปิดรับแจ้งตั้งองค์กรผู้บริโภค”,"“เริ่มแล้ววันนี้! เปิดรับแจ้งตั้งองค์กรผู้บริโภค”

พี่น้องประชาชน หรือนิติบุคคล สามารถรวมตัวกันตั้งแต่ 10 คนขึ้นไป 
ยื่นคำขอจดแจ้งจัดตั้ง “องค์กรผู้บริโภค” 
ได้ที่ สนง.ปลัดสำนักนายกรัฐมนตรี หรือ ศาลากลางจังหวัด

ประโยชน์คือ >> องค์กรผู้บริโภครวมกันตั้งเป็น “สภาคุ้มครองผู้บริโภค”
ตาม พ.ร.บ.การจัดตั้งสภาองค์กรของผู้บริโภค พ.ศ. 2562
เพื่อคุ้มครองและพิทักษ์สิทธิของผู้บริโภค เสนอแนะนโยบายต่อ ครม.
ตรวจสอบดำเนินคดีที่ละเมิดสิทธิ ฯลฯ

“ผู้บริโภค พลังสำคัญที่เปลี่ยนแปลงสังคมได้”
ข้อมูลเพิ่มเติม คลิก https://bit.ly/2JIOOWv"
ทัน LINE ไทยคู่ฟ้า,https://www.thaigov.go.th/news/contents/details/21654,วันศุกร์ที่ 19 กรกฎาคม 2562,,​จ่ายเพียง 432 บาท ก็เป็นผู้ประกันตนในระบบได้,จ่ายเพียง 432 บาท ก็เป็นผู้ประกันตนในระบบได้,"กระทรวงแรงงานโดยสำนักงานประกันสังคมในฐานะที่ดูแลสิทธิประโยชน์และคุ้มครองลูกจ้าง แม้ว่าจะออกจากงานไปแล้ว ซึ่งเราจะเรียกลูกจ้างกลุ่มนี้ว่า “ผู้ประกันตนภาคสมัครใจมาตรา 39”
 
สำหรับคุณสมบัติของผู้ที่จะสมัครเข้าเป็นผู้ประกันตน มาตรา 39 ตาม พ.ร.บ. ประกันสังคม ได้นั้น จะต้องเคยเป็นผู้ประกันตนตามมาตรา 33 หรือผู้ประกันตนภาคบังคับที่ทำงานในสถานประกอบการมาแล้วไม่ต่ำกว่า 12 เดือน และออกจากงานไม่เกิน 6 เดือน
 
หากได้รับการอนุมัติให้เป็นผู้ประกันตนมาตรา 39 แล้ว จะได้รับสิทธิประโยชน์และความคุ้มครองจากสำนักงานประกันสังคมใน 6 กรณี คือ
1. กรณีเจ็บป่วย
2. ทุพพลภาพ
3. คลอดบุตร
4. สงเคราะห์บุตร
5. ชราภาพ (บำเหน็จหรือบำนาญชราภาพ)
6. เสียชีวิต
 
โดยผู้ประกันตนจะต้องชำระเงินสมทบเดือนละ 432 บาท ภายในวันที่ 15 ของเดือนถัดไป นับตั้งแต่วันที่ได้รับอนุมัติให้กลับเป็นผู้ประกันตน โดยสามารถชำระเงินได้หลายช่องทาง ดังนี้
 
1. จ่ายด้วยเงินสด ณ สำนักงานประกันสังคมทั่วประเทศ หรือผ่านเคาน์เตอร์ธนาคารกรุงศรีอยุธยา ธนาคารกรุงไทย และธนาคารธนชาต
2. ชำระเงินผ่านเคาน์เตอร์เซอร์วิส (7 - Eleven) ที่ทำการไปรษณีย์ เซ็นเพย์ บิ๊กซี และเทสโก้ โลตัส
3. หักบัญชีเงินฝากธนาคาร 7 แห่ง ได้แก่ ธนาคารกรุงศรีอยุธยา ธนาคารธนชาต ธนาคารกรุงไทย ธนาคารกสิกรไทย ธนาคารทหารไทย ธนาคารไทยพาณิชย์ และธนาคารกรุงเทพ
 
วิธีการสมัคร ทำได้ง่าย ๆ เพียงนำบัตรประชาชนใบเดียวไปติดต่อที่สำนักงานประกันสังคมกรุงเทพมหานครพื้นที่ ทั้ง 12 แห่ง หรือสำนักงานประกันสังคมจังหวัด/สาขา ที่สะดวก
 
สำหรับข้อแนะนำเมื่อท่านได้รับอนุมัติให้เป็นผู้ประกันตนมาตรา 39 แล้ว ควรนำส่งเงินสมทบอย่างต่อเนื่อง หากขาดส่งเงินสมทบ 3 เดือนติดต่อกัน หรือภายในระยะเวลา 12 เดือน ส่งเงินสมทบไม่ครบ 9 เดือน จะสิ้นสภาพการเป็นผู้ประกันตน หมดโอกาสได้รับสิทธิประโยชน์และความคุ้มครองจากภาครัฐ
 
ผู้สนใจสอบถามข้อมูลได้ที่สายด่วน 1506 ตลอด 24 ชั่วโมง หรือที่สำนักงานประกันสังคมกรุงเทพมหานครพื้นที่ ทั้ง 12 แห่ง สำนักงานประกันสังคมจังหวัด/สาขา ทั่วประเทศ
 
​----------------------
ภาพ / ข่าว : กลุ่มสื่อสารเชิงกลยุทธ์ สำนักโฆษก สำนักเลขาธิการนายกรัฐมนตรี"
ชี้แจงประเด็นสำคัญ,https://www.thaigov.go.th/news/contents/details/67892,วันพุธที่ 3 พฤษภาคม 2566,03/05/2566,กองทัพเรือชี้แจงข้อวิจารณ์การจัดซื้อเป้าบินไอพ่นแบบอัตโนมัติไม่โปร่งใส,ทร. ชี้แจงทุกข้อสงสัย พร้อมยืนยันการจัดซื้อเป้าบินพิสัยกลางแบบไอพ่น เป็นไปเพื่อประโยชน์ของทางราชการ,"จากกรณีคอลัมน์ ถอนหมุดข่าว นสพ.ผู้จัดการรายวัน 360 องศา ฉบับวันที่ 2 พ.ค. 2566 กล่าวถึงโครงการจัดซื้อเป้าบินไอพ่นแบบอัตโนมัติ ตามสัญญาเลขที่ 46/งป.2563 มูลค่าโครงการ 49.8 ล้านบาท ซึ่งยืดเยื้อมาจนถึงปัจจุบันยังไม่มีการทดสอบการใช้งาน แต่กลับมีการแก้ไขสัญญาหลายครั้ง และยังมีการจ่ายเงินให้บริษัทผู้ขายไปแล้ว 47.3 ล้านบาท หรือคิดเป็น 96% ของราคาทั้งหมด ทั้งนี้เมื่อตรวจสอบรายละเอียดโครงการฯ จะพบข้อพิรุธตั้งแต่เริ่มต้น คือ เป้าบินแบบไอพ่นอัตโนมัติ ซึ่งใช้สำหรับการฝึกยิงอาวุธต่อสู้อากาศยานจะต้องถูกปล่อยจากรางภาคพื้นดินเช่นเดียวกับจรวดที่ต้องมีรางปล่อยขึ้นสู่ท้องฟ้า แต่กรมสรรพาวุธทหารเรือเสนอของบประมาณจัดซื้อเฉพาะเป้าบินโดยไม่ซื้อรางปล่อย โดยอ้างว่า บริษัทผู้ขายสามารถปรับปรุงรางเก่าที่มีอยู่เดิมแม้จะเป็นคนละยี่ห้อให้สามารถใช้งานกับเป้าบินของใหม่ได้ และพยายามชี้ให้เห็นว่า เป็นการประหยัดงบประมาณ จึงตั้งข้อสังเกตว่า การปรับลดไม่ซื้อรางปล่อยอาจมีเจตนาเพื่อให้วงเงินอยู่ในอำนาจของผู้อนุมัติ คือไม่เกิน 50 ล้านบาท และเอื้อบริษัทที่มาเสนอราคา ซึ่งไม่ได้เป็นตัวแทนของผู้ผลิตในต่างประเทศโดยตรงหรือไม่
          วันที่ 2 พฤษภาคม 2566 พล.ร.อ.ปกครอง มนธาตุผลิน ร.น.  โฆษกกองทัพเรือ กล่าวชี้แจงว่า กองทัพเรือ โดย กรมสรรพาวุธทหารเรือ ได้จัดซื้อเป้าบินพิสัยกลางแบบไอพ่น ซึ่งเป็นไปตามสัญญาเลขที่ 46/งป.2563 มูลค่า 49.8 ล้านบาท สำหรับงบประมาณในการดำเนินการดังกล่าวเป็นการจัดซื้อในกรอบวงเงินที่จำกัด จึงจำเป็นต้องปรับปรุงรางปล่อยเดิมให้สามารถใช้กับเป้าบินใหม่ที่ซื้อในครั้งนี้ ซึ่งถือว่าช่วยทางราชการประหยัดงบประมาณ โดยในสัญญาดังกล่าวได้กำหนดงานปรับปรุงรางปล่อยเดิมไว้เรียบร้อยแล้ว สำหรับประเด็นที่กล่าวอ้างว่า กรมสรรพวุธทหารเรือปรับลดวงเงินเพื่อให้อำนาจการสั่งซื้ออยู่ที่เจ้ากรมสรรพาวุธทหารเรือ นั้น ไม่เป็นความจริง เนื่องจากการจัดซื้อรายการนี้เป็นการจัดซื้อโดยวิธีคัดเลือก ซึ่งปฏิบัติตามคำสั่ง กห.(เฉพาะ) ที่ 265/65 ลง 5 ก.ค.65 เรื่อง การจัดซื้อจัดจ้างและการบริหารพัสดุของกระทรวงกลาโหม ได้อำนาจการสั่งซื้อและสั่งจ้างครั้งหนึ่งสำหรับส่วนราชการในสังกัดกระทรวงกลาโหม โดยกำหนดว่า การจัดซื้อจัดจ้างโดยวิธีคัดเลือกอำนาจการสั่งซื้อสั่งจ้าง เจ้ากรมสรรพาวุธทหารเรือมีอำนาจไม่เกิน 20 ล้านบาท ดังนั้น การจัดซื้อเป้าบินดังกล่าว จึงอยู่ในอำนาจผู้บัญชาการทหารเรือ มิใช่ เจ้ากรมสรรพาวุธทหารเรือ แต่อย่างใด
          กรณีบริษัทที่เสนอราคาไม่ได้เป็นบริษัทผู้แทนจากบริษัทต่างประเทศโดยถูกต้อง นั้น กรมสรรพาวุธทหารเรือ ได้พิจารณาคุณสมบัติผู้ยื่นข้อเสนอแล้วเป็นไปตามคำวินิจฉัยคณะกรรมการวินิจฉัยปัญหาการจัดซื้อจัดจ้างฯ (ว 521) ที่ได้กำหนดคุณสมบัติผู้ที่จะยื่นข้อเสนอว่า กรณีเป็นตัวแทนจำหน่ายต้องยื่นหนังสือแต่งตั้งตัวแทนจำหน่ายที่ต้องได้รับการแต่งตั้งให้เป็นตัวแทนจำหน่ายจากผู้ผลิตหรือตัวแทนจำหน่ายในประเทศไทย ในสัญญานี้คณะกรรมการจัดซื้อจัดจ้างของกรมสรรพาวุธทหารเรือ ได้ตรวจสอบเอกสารและหลักฐานทั้งหมดเรียบร้อยแล้ว ซึ่งเป็นไปตาม ว 521 ครบถ้วนทุกประการ โดยเป็นตัวแทนจำหน่ายที่ต้องได้รับการแต่งตั้งให้เป็นตัวแทนจำหน่ายจากตัวแทนจำหน่ายในประเทศไทย นอกจากนี้ เหตุผลในการจัดซื้อในครั้งนี้มีการแก้ไขสัญญาหลายรอบ ขอชี้แจ้งว่า การจัดซื้อฯ ครั้งนี้ลงนามในสัญญาเมื่อ 10 มีนาคม 2563 ซึ่งอยู่ในห้วงสถานการณ์การแพร่ระบาดโรคติดเชื้อไวรัสโคโรนา 2019 รวมทั้งตามพระราชบัญญัติว่าด้วยวิธีการงบประมาณ พ.ศ.2562 ซึ่งกำหนดให้ใช้งบประมาณที่กำหนดภายใน 1 ปี (30 กันยายน 2563) และสามารถกันงบประมาณ ปี 62 ได้อีก 6 เดือน พร้อมขยายต่อได้อีก 6 เดือน จึงมีความจำเป็นต้องแก้ไขสัญญา เพื่อให้การบริหารงบประมาณเป็นไปอย่างคุ้มค่าและเกิดประโยชน์สูงสุด โดยมีการแก้ไขจำนวน 2 ครั้ง ได้แก่ ครั้งที่ 1 เมื่อ 26 พฤศจิกายน 2563 เป็นการแก้ไขการฝึกอบรม เนื่องจากทั้งสองฝ่ายไม่ได้สามารถเดินทางไปต่างประเทศได้ จึงขอปรับจากการเรียน ณ ประเทศผลิต เป็นการเรียนออนไลน์จากบริษัทผู้ผลิต และครั้งที่ 2 เมื่อ 30 ธันวาคม 2563 เป็นการแก้ไขวันส่งมอบ และงวดงาน เนื่องจากยังคงมีสถานการณ์การแพร่ระบาดโรคติดเชื้อไวรัสโคโรนา 2019 เพื่อให้การบริหารงบประมาณเป็นไปอย่างมีประสิทธิภาพ จึงทำการตัดงวดชำระเงิน โดยแบ่งเงินจาก 85% ที่เหลือ ออกเป็น 4 งวด ปัจจุบันเหลืองวดงานสุดท้าย จำนวน 2.485 ล้านบาท ซึ่งเป็นงาน Setting to work ที่ต้องมีวิศวกรจากประเทศผู้ผลิตมาติดตั้ง
          สำหรับประเด็น เหตุใดการจ่ายเงินในการจัดซื้อฯ ครั้งนี้มีการจ่ายเงินงวด FAT (Factory Acceptance Test) และงวดส่งของ (Transfer) ทั้งที่ไม่เคยมีหน่วยไหนทำมาก่อน รวมทั้งสาเหตุที่กรมสรรพาวุธทหารเรือขอให้ ผู้ช่วยทูตฝ่ายทหารเรือ ประจำแคนเบอร์รา ทำการ FAT แทนคณะกรรมการจากกรมสรรพาวุธทหารเรือ และ การฝึกอบรมไม่ได้มาจากบริษัทผู้ผลิต นั้น  เนื่องจากห้วงการทำ FAT  อยู่ในห้วงสถานการณ์การแพร่ระบาดโรคติดเชื้อไวรัสโคโรนา 2019 และ กรมสรรพาวุธทหารเรือได้จัดเจ้าหน้าที่ที่เกี่ยวข้องเข้าร่วมการอบรมกับบริษัทผู้ผลิตผ่านระบบออนไลน์ เมื่อ 19 – 30 เมษายน 2566 ที่ผ่านมา 
          การดำเนินการปัจจุบัน ทาง บริษัท Air Affair ของออสเตรเลีย ซึ่งเป็นบริษัทประเทศผู้ผลิต ได้ถูกซื้อกิจการจากบริษัท Qinetic ของอังกฤษ เมื่อช่วงปลายปี 2565 โดยขณะนี้ ทางบริษัท Qinetic กำลังเร่งทำหนังสือเพื่อแต่งตั้งให้บริษัทซีซีจี เป็นตัวแทนในประเทศไทย และจะสามารถส่งวิศวกรมาทำการ Setting to work ได้ภายในเดือน มิ.ย.66 ซึ่งพ้นระยะการส่งมอบของตามสัญญาที่กำหนดไว้ ในวันที่ 9 พฤษภาคม 2566 โดยจะต้องเสียค่าปรับ ซึ่งทาง บริษัทซีซีจี ยินยอมจะเสียค่าปรับดังกล่าว ทั้งนี้ หากเสียค่าปรับไปแล้วเกิน 10% และส่งของไม่เรียบร้อย กรมสรรพาวุธทหารเรือจะพิจารณายกเลิกสัญญาพร้อมเรียกเงินคืน เพื่อไม่ให้กองทัพเรือและกรมสรรพาวุธทหารเรือได้รับความเสียหายต่อไป"
ชี้แจงประเด็นสำคัญ,https://www.thaigov.go.th/news/contents/details/67805,วันจันทร์ที่ 1 พฤษภาคม 2566,01/05/2566,การชี้แจงข้อวิจารณ์กรณีแอมไซยาไนด์ พบช่องโหว่กฎหมายไทย ไม่มีการบังคับส่งชันสูตรศพ,สธ. ยธ. และ ตร. ชี้แจงถึงการพิสูจน์หลักฐานการชันสูตรศพ,"จากกรณี พญ.คุณหญิงพรทิพย์ โรจนสุนันท์ อดีต ผอ.สถาบันนิติวิทยาศาสตร์ เปิดเผยกรณีช่องโหว่ของกระบวนการชันสูตรศพในไทยว่า ปัจจุบันกฎหมายไม่ได้บังคับให้ต้องผ่าพิสูจน์ทุกศพที่ “ตายผิดธรรมชาติ” โดยให้เป็นดุลพินิจของพนักงานสอบสวน เมื่อพนักงานสอบสวนพบการตายผิดธรรมชาติ จะต้องตามแพทย์ไปดูที่พบศพ ซึ่งไม่จำเป็นต้องเป็นแพทย์นิติเวช เมื่อแพทย์ไปถึงที่เกิดเหตุ พนักงานสอบสวนก็จะฟังแพทย์และญาติก่อนใช้ดุลพินิจว่าจะส่งศพผ่าพิสูจน์หรือไม่ ทำให้ไม่ใช่ทุกศพที่ตายผิดธรรมชาติจะได้รับการผ่าพิสูจน์ ซึ่งปัจจุบันต่างประเทศส่วนใหญ่จะไม่ให้ฟังญาติ เช่น มาเลเซีย และสิงคโปร์ จะมีมาตรฐานชัดเจน แต่มีไม่กี่ประเทศ เช่น ไทย กัมพูชา ลาว พม่า และเวียดนาม ที่ยังไม่มีมาตรฐานชัดเจน นอกจากปัจจัยเรื่องข้อกฎหมาย งบประมาณก็เป็นช่องโหว่ ขณะที่แม้ปัจจุบันจำนวนแพทย์นิติเวชในไทยจะยังมีไม่เพียงพอ แต่ก็เพียงพอในการจัดระเบียบ เพราะมีจำนวนมากกว่า 20 ปีที่แล้ว และเป็นสาขาที่มีบุคลากรมากสุดในกระทรวงสาธารณสุขเทียบกับแพทย์สาขาอื่น ๆ จึงมองว่าถึงเวลาที่ต้องมีหน่วยงานเจ้าภาพ เช่น กระทรวงยุติธรรม เข้ามาจัดระเบียบ วางมาตรฐานให้ชัดเจน เพราะอย่างเคสไซยาไนด์ที่เกิดขึ้น หากได้รับการผ่าพิสูจน์ตั้งแต่เนิ่นๆ ก็จะนำไปสู่การป้องกันเหตุ หรือสืบหาต้นตอของไซยาไนด์ได้
          กรณีดังกล่าว จึงขอให้หน่วยงานที่เกี่ยวข้องได้ชี้แจงให้สาธารณชนเข้าใจการทำงานอย่างชัดเจน ในการพิสูจน์หลักฐานการชันสูตรจนนำไปสู่การจับกุมผู้กระทำผิด เพื่อสร้างความมั่นใจในการทำงานของหน่วยงานที่เกี่ยวข้องและกระบวนการยุติธรรม  
1.กระทรวงสธารณสุข
ผู้ชี้แจง :  นพ.รุ่งเรือง กิจผาติ หัวหน้าที่ปรึกษาระดับกระทรวง (นพ.ทรงคุณวุฒิระดับ 11) และโฆษกกระทรวงสาธารณสุข
คำชี้แจง :    
          ​​กระบวนการและขั้นตอนการพิสูจน์ศพ เมื่อพนักงานสอบสวนไปตรวจสอบที่เกิดเหตุ จะแจ้งแพทย์ไปร่วมตรวจสอบด้วย โดยอำนาจในการตัดสินใจผ่าพิสูจน์ศพเป็นของพนักงานสอบสวน ในฐานะหัวหน้าทีมชันสูตรพลิกศพในที่เกิดเหตุ ซึ่งจะให้มีการผ่าพิสูจน์เมื่อแพทย์ไม่สามารถหาสาเหตุการตายที่ชัดเจนได้และเป็นการตายที่ผิดธรรมชาติ 5 ลักษณะ ได้แก่ 1.การฆ่าตัวตาย 2.ถูกผู้อื่นทำให้ตาย 3.ถูกสัตว์ทำร้าย 4.ตายโดยอุบัติเหตุ และ 5.ตายโดยไม่ปรากฎเหตุ
แต่หากญาติไม่ติดใจการตาย และพนักงานสอบสวนเห็นด้วยกับญาติ ก็จะไม่มีการส่งผ่าพิสูจน์ โดยแพทย์จะทำความเห็นเบื้องต้น เขียนใบรายงานชันสูตรพลิกศพในที่เกิดเหตุ และออกหนังสือรับรองการตาย เพื่อให้ญาตินำศพไปประกอบพิธีกรรมทางศาสนา ซึ่งจะระบุเหตุผลการเสียชีวิตกว้างๆ เช่น ระบบไหลเวียนโลหิตล้มเหลว หรือหัวใจวายเฉียบพลัน เนื่องจากไม่มีร่องรอยบาดแผล ถูกทำร้าย หรือฆ่าตัวตาย จากกรณีที่เกิดขึ้นดังกล่าว กระทรวงสาธารณสุขได้ปรับแนวทางดำเนินการ โดยหากมีการตายที่ไม่สามารถระบุสาเหตุที่แท้จริงได้ ให้ผ่าชันสูตรศพทุกราย โดยไม่มีการเรียกเก็บค่าใช้จ่าย
 
2.กระทรวงยุติธรรม
ผู้ชี้แจง :  นพ.ศราวุฒิ สุจริตธรรม ผู้เชี่ยวชาญเฉพาะด้านนิติเวชและโฆษกสถาบันนิติวิทยาศาสตร์
คำชี้แจง :    
          ​​การปฏิบัติงานด้านการตรวจชันสูตรศพของสถาบันนิติวิทยาศาตร์ ได้มีการจัดทำมาตรฐานการชันสูตรศพและได้รับการประกันคุณภาพจากราชวิทยาลัยพยาธิแพทย์แห่งประเทศไทย โดยการตรวจศพได้มีการกระทำโดยแพทย์นิติเวชและเป็นไปตามแนวทางการปฏิบัติงานของราชวิทยาลัยพยาธิแพทย์แห่งประเทศไทย ที่ได้กำกับโดยคณะอนุกรรมการกำหนดมาตรฐานทางนิติเวชศาสตร์ โดยมุ่งเน้นการปฏิบัติงานได้อย่างมีประสิทธิภาพและเป็นไปในแนวทางเดียวกัน
ทั้งนี้ตาม พรบ.การให้บริการด้านนิติวิทยาศาสตร์ พ.ศ.2559 มาตรา 5(4) ได้เปิดกว้างให้ญาติผู้เสียชีวิตที่ติดใจสาเหตุการตาย สามารถติดต่อขอรับการตรวจชันสูตรซ้ำได้ที่สถาบันนิติวิทยาศาสตร์ เพื่อสร้างความเชื่อมั่น โปร่งใส อำนวยความยุติธรรม และเป็นไปตามนโยบายของกระทรวงยุติธรรมที่ได้มุ่งเน้นถึงกระบวนการที่ทำให้เกิดความยุติธรรมในสังคม
 
3.สำนักงานตำรวจแห่งชาติ
ผู้ชี้แจง :  พล.ต.ท.อาชยน ไกรทอง  โฆษกสำนักงานตำรวจแห่งชาติ
คำชี้แจง :    
          การชันสูตรพลิกศพเป็นไปตาม ป.วิ.อาญา ตามมาตรา 148 เมื่อปรากฏแน่ชัดหรือมีเหตุอันควรสงสัยว่าบุคคลใด ตายโดยผิดธรรมชาติ หรือตายในระหว่างอยู่ในความควบคุมของ เจ้าพนักงาน ให้มีการชันสูตรพลิกศพเว้นแต่ตายโดยการประหารชีวิตตามกฎหมาย การตายโดยผิดธรรมชาตินั้น คือ
          (1) ฆ่าตัวตาย
          (2) ถูกผู้อื่นทำให้ตาย
          (3) ถูกสัตว์ทำร้ายตาย
          (4) ตายโดยอุบัติเหตุ
          (5) ตายโดยยังมิปรากฏเหตุ
          และเป็นหน้าที่ของพนักงานสอบสวนและแพทย์ในการร่วมกันตรวบสอบชันสูตรพลิกศพ กรณีสถาบันนิติเวช รพ.ตร.
จะมีกระบวนการชันสูตรพลิกศพ และการผ่าพิสูจน์ศพของสถาบันนิติเวชวิทยา ดำเนินการตามเกณฑ์มาตรฐานของราชวิทยาลัยพยาธิแพทย์แห่งประเทศไทย และการส่งตรวจทางห้องปฏิบัติการ ได้รับการรับรองมาตรฐาน ISO 17025 และมาตรฐาน มอก.
          ในกรณีที่สงสัยว่าได้รับพิษจากสารไซยาไนด์ ทางสถาบันนิติเวชวิทยา ตร. สามารถให้บริการตรวจสารดังกล่าวได้ตามกระบวนการผ่าแยกธาตุ ตามนัย ป.วิ.อาญา มาตรา 151 ทั้งนี้ ตร. ได้ประสานการปฏิบัติกับ สธ. และแพทย์ในแต่ละพื้นที่อย่างใกล้ชิดเพื่อทราบสาเหตุการเสียชีวิต และการพิจารณาสำนวนคดีมีความครบถ้วนตามกฎหมาย"
ชี้แจงประเด็นสำคัญ,https://www.thaigov.go.th/news/contents/details/66359,วันจันทร์ที่ 20 มีนาคม 2566,20/03/2566,กระทรวงการท่องเที่ยวและกีฬา ชี้แจงปัญหาไกด์เถื่อนแย่งอาชีพมัคคุเทศก์ไทย,กรมกรมการท่องเที่ยว เผยกรมการจัดหางาน กวดขัน จับกุม ชาวต่างชาติที่เข้ามาทำหน้าที่มัคคุเทศก์ และกรมการท่องเที่ยว-กองบัญชาการตำรวจท่องเที่ยว ร่วมกันปราบปรามจับกุมชาวต่างชาติที่เข้ามาทำหน้าที่เป็นมัคคุเทศก์อย่างเข้มงวด,"จากกรณีกลุ่มชมรมมัคคุเทศก์ภาษาจีนหารือการแก้ปัญหาไกด์เถื่อนที่ไม่มีบัตรมัคคุเทศก์ซึ่งเป็นชาวต่างชาติเข้ามาแย่งงานไกด์คนไทย โดยระบุว่าที่ผ่านมาได้พยายามร้องเรียนให้หน่วยงานต่าง ๆ เข้ามาปราบปรามและแก้ปัญหาความเดือดร้อนแต่กลับนิ่งเฉย หนึ่งในกรรมการสมาคมมัคคุเทศก์อาชีพแห่งประเทศไทย กล่าวว่า หลังจากรัฐบาลได้ประกาศเปิดประเทศให้ต่างชาติเข้ามาท่องเที่ยวตั้งแต่ปีที่แล้ว ทำให้นักท่องเที่ยวเดินทางเข้าประเทศไทยเพิ่มขึ้น แต่จำนวนงานที่มัคคุเทศก์ไทยที่ทำถูกต้องตามกฎหมายกลับได้รับกลับไม่สอดคล้องกับความเป็นจริงส่วนหนึ่งมาจากผู้ประกอบการเป็นชาวต่างชาติและใช้วิธีลักลอบว่าจ้างไกด์ที่ไม่ได้รับอนุญาตมานำเที่ยวกระทบต่อมัคคุเทศก์ชาวไทยที่ทำถูกต้องตามระเบียบจนได้รับความเดือดร้อนนั้น
            วันที่ 20 มีนาคม 2566 นายบุญเสริม ขันแก้ว รองอธิบดีกรมกรมการท่องเที่ยว รักษาการแทนอธิบดีกรมการท่องเที่ยว กระทรวงการท่องเที่ยวและกีฬา กล่าวว่า กรมการท่องเที่ยวในฐานะหน่วยงานกำกับดูแลและส่งเสริมการประกอบธุรกิจนำเที่ยวและการประกอบอาชีพมัคคุเทศก์ ซึ่งเป็นอาชีพสงวนสำหรับบุคคลสัญชาติไทยที่ได้รับใบอนุญาตเท่านั้น กรมการท่องเที่ยว ได้มีการเตรียมความพร้อมในด้านต่าง ๆ ที่เกี่ยวข้อง นับตั้งแต่สาธารณรัฐประชาชนจีน เปิดให้นักท่องเที่ยวจีนสามารถเดินทางไปท่องเที่ยวต่างประเทศได้โดยผ่านบริษัทนำเที่ยว ตั้งแต่วันที่ 6 กุมภาพันธ์ 2566 เป็นต้นมา กรมการท่องเที่ยว ได้มีการเตรียมความพร้อมในการรองรับนักท่องเที่ยวชาวจีน รวมถึงหาแนวทางป้องกันและแก้ไขปัญหาที่อาจจะเกิดขึ้น ร่วมกับหน่วยงานภาครัฐ รัฐวิสาหกิจ และภาคเอกชนที่เกี่ยวข้องอย่างต่อเนื่อง
          การแก้ไขปัญหา : กรมการท่องเที่ยวได้ดำเนินการ ดังนี้
          1) การประชุมหารือสถานการณ์ความต้องการมัคคุเทศก์ภาษาต่างประเทศในการเตรียมความพร้อมรองรับนักท่องเที่ยวชาวต่างชาติ เมื่อวันพฤหัสบดีที่ 2 กุมภาพันธ์ 2566 ณ กรมการท่องเที่ยว โดยมีผู้แทนสมาคมมัคคุเทศก์ ผู้แทนชมรมมัคคุเทศก์ภาษาต่าง ๆ และผู้แทนสมาคมผู้ประกอบธุรกิจนำเที่ยวต่าง ๆ รวม 15 หน่วยงาน เพื่อหารือกรณีความต้องการมัคคุเทศก์ภาษาต่างประเทศที่จะรองรับต่อจำนวนนักท่องเที่ยว ผลการประชุมหารือสรุปได้คือ มัคคุเทศก์ไทยภาษาจีน ยังมีปริมาณที่เพียงพอต่อการรองรับนักท่องเที่ยวจีนในขณะนี้
          2​) กรมการท่องเที่ยว ได้การประชุมหารือแนวทางการดูแลความปลอดภัยสำหรับนักท่องเที่ยวจีน เมื่อวันอังคารที่ 14 กุมภาพันธ์ 2566 ร่วมกับที่ปรึกษาและกงสุลใหญ่สาธารณรัฐประชาชนจีนประจำประเทศไทย และผู้แทนจากสถานเอกอัครราชทูตจีนประจำประเทศไทย ผู้แทนหน่วยงานราชการที่เกี่ยวข้องในประเทศไทย และผู้แทนสมาคมผู้ประกอบธุรกิจนำเที่ยว ผู้แทนสมาคมมัคคุเทศก์ และผู้แทนชมรมมัคคุเทศก์ภาษาจีน รวมทั้งสิ้น 14 หน่วยงาน สรุปผลการหารือได้คือ ฝ่ายจีนได้เสนอแนะให้ฝ่ายไทย เพิ่มมาตรการเรื่องความปลอดภัยในเรื่องการให้บริการด้านการท่องเที่ยว อุปกรณ์ต่าง ๆ ที่ให้บริการทั้งในเรื่องการขนส่ง พาหนะเดินทาง และอุปกรณ์ที่ใช้ในกิจกรรมการท่องเที่ยวเชิงผจญภัยที่มีมาตรฐานความปลอดภัย การเพิ่มความสามารถด้านภาษาจีนให้กับบุคลากรในอุตสาหกรรมท่องเที่ยวของไทย การแลกเปลี่ยนข้อมูลระหว่างกัน ตลอดจนการนำเสนอข่าวสารด้วย ความระมัดระวังเพื่อไม่ให้เกิดผลกระทบตีความขยายความเป็นเรื่องใหญ่ และเพื่อป้องกันการเปิดเผยข้อมูลส่วนบุคคล สำหรับหน่วยงานต่าง ๆ ของฝ่ายไทย ได้ให้ข้อมูลถึงการดำเนินการต่าง ๆ ตามภารกิจซึ่งเป็นไปตามมาตรฐานความปลอดภัยในประเทศไทย และดำเนินการเหล่านี้สำหรับนักท่องเที่ยวชาวต่างชาติทุกชาติที่เดินทางเข้ามาท่องเที่ยวในประเทศไทย และขอความอนุเคราะห์ให้ทางทางการจีนช่วยประชาสัมพันธ์ให้นักท่องเที่ยวจีนเลือกใช้บริการด้านการท่องเที่ยวในประเทศไทยที่ถูกต้องตามกฎหมาย โดยเฉพาะบริษัทนำเที่ยวและมัคคุเทศก์
        3) การประชุมหารือเตรียมความพร้อมรองรับนักท่องเที่ยวจีนที่เดินทางผ่านบริษัทนำเที่ยว  เมื่อวันที่ 16 มีนาคม 2566 ณ กรมการท่องเที่ยว โดยมีนายอารัญ บุญชัย ปลัดกระทรวงการท่องเที่ยวและกีฬา เป็นประธานการประชุมร่วมกับผู้แทนจากหน่วยราชการ รัฐวิสาหกิจ และภาคเอกชนที่เกี่ยวข้อง รวมจำนวน 14 หน่วยงาน เพื่อร่วมกันระดมความคิดเห็นในการเตรียมความพร้อมรองรับนักท่องเที่ยวชาวจีนที่เดินทางผ่านบริษัทนำเที่ยว และแก้ไขปัญหาในวงจรการเดินทางท่องเที่ยวดังกล่าว โดยเฉพาะปัญหาหลัก 3 เรื่อง ได้แก่ (1) ปัญหาทัวร์ศูนย์เหรียญหรือการขายทัวร์ราคาต่ำกว่าทุน (2) ปัญหาการประกอบธุรกิจนำเที่ยวในลักษณะตัวแทนอำพราง (Nominee) และ (3) ปัญหามัคคุเทศก์เถื่อนชาวต่างชาติ
        ​​สำหรับประเด็นมัคคุเทศก์เถื่อนชาวต่างชาติ มีหน่วยงานต่าง ๆ ที่เกี่ยวข้องดำเนินการอยู่ตามภารกิจและอำนาจหน้าที่อยู่แล้ว ได้แก่
​​        -​ กรมการจัดหางาน ได้มีการกวดขัน จับกุม ชาวต่างชาติที่เข้ามาทำหน้าที่มัคคุเทศก์  ซึ่งมีความผิดตามกฎหมายว่าด้วยการทำงานของคนต่างด้าว เนื่องจากอาชีพมัคคุเทศก์ เป็นอาชีพที่สงวนไว้สำหรับคนไทยเท่านั้น
​​        -​ กรมการท่องเที่ยวและกองบัญชาการตำรวจท่องเที่ยว ได้ร่วมกันปราบปราม จับกุมชาวต่างชาติที่เข้ามาทำหน้าที่เป็นมัคคุเทศก์ ซึ่งมีความผิดตามกฎหมายว่าด้วยธุรกิจนำเที่ยวและมัคคุเทศก์ 
          มาตรการ/แนวทาง : ​​ที่ประชุมเมื่อวันที่ 16 มีนาคม 2566 ข้างต้น เห็นชอบร่วมกันในการป้องกันและแก้ไขปัญหา โดยเฉพาะประเด็นมัคคุเทศก์เถื่อนชาวต่างชาติ ดังนี้
            1) สร้างกลไกในดำเนินงานร่วมกันระหว่างภาครัฐและภาคเอกชน หรือระหว่างหน่วยงาน  ในเชิงบูรณาการมีการแลกเปลี่ยนข้อมูล หรือแจ้งเบาะแส ซึ่งภาคเอกชนพร้อมที่จะให้ข้อมูลหรือแจ้งเบาะแส
            2​) หน่วยงานที่มีอำนาจหน้าที่บังคับใช้กฎหมายตามภารกิจและอำนาจหน้าที่ จะร่วมกันในการบังคับใช้กฎหมายและปราบปรามอย่างเข้มงวดมากขึ้นกว่าเดิม
  ​​             3​) พิจารณาทบทวนบันทึกข้อตกลงความร่วมมือ (MoU) ระหว่างหน่วยงานที่มีอยู่เดิมให้เกิดการบูรณาการตามภารกิจ และอำนาจหน้าที่ของแต่ละหน่วยงานอย่างเป็นรูปธรรม หรือเพิ่มเติมหน่วยงานร่วมบูรณาการภายใต้ (MoU) ในการร่วมกันแก้ไขปัญหา ป้องกัน และปราบปรามการกระทำที่ผิดกฎหมายในวงจรดังกล่าว ให้มีประสิทธิภาพมากขึ้น 
            4) การประชาสัมพันธ์ให้เกิดการรับรู้ เข้าใจกฎหมาย และมาตรการต่าง ๆ ที่ถูกต้องให้แก่นักท่องเที่ยวชาวจีนตั้งแต่ก่อนเดินทางออกมาจากประเทศ และระหว่างท่องเที่ยวในประเทศไทย"
ชี้แจงประเด็นสำคัญ,https://www.thaigov.go.th/news/contents/details/66358,วันจันทร์ที่ 20 มีนาคม 2566,20/03/2566,สำนักงานตำรวจแห่งชาติ ชี้แจงกรณีไม่ชดใช้ค่าเสียหายตามคำสั่งศาล,ตร. ยืนยันไม่ได้ประวิงเวลาหรือเพิกเฉยต่อการชำระหนี้ตามคำพิพากษานี้ และกำลังเร่งขอจัดสรรงบประมาณต่อไป,"จากกรณีผู้เสียหายคดีขโมยพลอยซึ่งเคยเป็นข่าวใหญ่ในปี 2538 ร้องผ่านสื่อมวลชน หลังศาลฎีกาพิพากษาให้สำนักงานตำรวจแห่งชาติ (จำเลยที่6ในคดี) ชดใช้ค่าเสียหายเป็นเงิน 157 ล้านบาท ตั้งแต่วันที่ 18 สิงหาคม 2564 ซึ่งจนถึงขณะนี้ยังไม่มีทีท่าจะจ่าย โดยหนึ่งในผู้เสียหายเปิดเผยผ่านสื่อมวลชนว่า หลังศาลมีคำตัดสิน ได้เคยมีผู้ติดต่อเข้ามาเพื่อช่วยดำเนินการโดยเรียกรับค่าดำเนินการ 20% แต่ตนไม่ยอมจ่าย ทำให้เรื่องนี้เงียบไปหรือไม่  ทั้งนี้กรณีดังกล่าวเกิดขึ้นตั้งแต่ปี 2537 ผู้เสียหายสู้คดีมาเกือบ 30 ปี เมื่อศาลฎีกามีคำตัดสินถึงที่สุดจึงออกมาเรียกร้องให้สำนักงานตำรวจแห่งชาติชดใช้ค่าเสียหายจำนวนดังกล่าว ซึ่งจนถึงขณะนี้ผ่านมาเกือบ 2 ปี ยังไม่มีความชัดเจนที่จะได้รับการชดใช้ตามคำพิพากษาของศาลนั้น
          วันที่ 17 มีนาคม 2566 พล.ต.ต.อาชยน  ไกรทอง  โฆษกสำนักงานตำรวจแห่งชาติ กล่าวว่ากรณีผู้เสียหายคดีขโมยพลอยซึ่งเคยเป็นข่าวใหญ่ในปี 2538 ร้องผ่านสื่อมวลชน หลังศาลฎีกาพิพากษาให้สำนักงานตำรวจแห่งชาติ ชดใช้ค่าเสียหายเป็นเงิน 157 ล้านบาท ดังนี้
          1. ศาลฎีกา มีคำพิพากษาที่ 8819/2563 ได้พิพากษาให้นายวิสูตรฯ ที่ 1 (เสียชีวิตแล้ว), พล.ต.ต. นิยม ฯ ที่ 3 และสำนักงานตำรวจแห่งชาติ ที่ 6 ร่วมกันคืนทับทิมหรือพลอยแดงพิพาทแก่โจทก์ทั้งสาม หากคืนไม่ได้ให้ร่วมกันใช้ราคาแทนในส่วนที่โจทก์ทั้งสามถือกรรมสิทธิ์ร่วมกันเป็นเงินจำนวนทั้งสิ้น 52,000,000 บาท พร้อมดอกเบี้ยในอัตราร้อยละ 7.5 ต่อปี นับแต่วันที่ 18 พ.ย.37 เป็นต้นไปจนกว่าจะชำระเสร็จ กับร่วมกันชดใช้ค่าฤชาธรรมเนียมศาลแทนโจทก์ทั้งสาม 200,000 บาท ยกฟ้องจำเลยที่ 5 ฯ  โดยศาลได้นัดอ่านคำพิพากษาต่อหน้าคู่ความเมื่อประมาณเดือน ส.ค.64 
          2. เมื่อวันที่ 19 ต.ค.64 สำนักงานตำรวจแห่งชาติ ได้ดำเนินการสำรวจงบประมาณของสำนักงานตำรวจแห่งชาติ เพื่อนำไปเบิกจ่ายชำระหนี้ตามคำพิพากษาให้แก่โจทก์ทั้งสามตามคำพิพากษาศาลฎีกา เนื่องจากสำนักงานตำรวจแห่งชาติอยู่ในฐานะลูกหนี้ร่วม หากเบิกจ่ายเฉพาะในส่วนของเฉพาะสำนักงานตำรวจแห่งชาติเองแล้ว  โจทก์ในฐานะเจ้าหนี้ของลูกหนี้ร่วมก็ยังคงใช้สิทธิเรียกให้สำนักงานตำรวจแห่งชาติลูกหนี้ร่วมชดใช้หนี้ในส่วนที่เหลือได้อีกจนกว่าโจทก์จะได้รับชำระหนี้จนครบถ้วน และมอบหมายให้ผู้แทนฯ เข้าเจรจาไกล่เกลี่ยกับโจทก์ทั้งสาม เพื่อให้การชำระหนี้ตามคำพิพากษาเป็นไปโดยถูกต้องและเป็นประโยชน์แก่ทางราชการ 
          3. เมื่อวันที่ 3 พ.ย.64 ผู้แทนสำนักงานตำรวจแห่งชาติและโจทก์ทั้งสาม ได้มีการเจรจาไกล่เกลี่ยเพื่อชำระหนี้ตามคำพิพากษาศาลฎีกาครั้งแรก โดยผลการเจรจาไกล่เกลี่ยสรุปได้ว่า โจทก์ทั้งสามยินยอมตกลงให้ สำนักงานตำรวจแห่งชาติชำระหนี้ตามคำพิพากษาให้แก่โจทก์ทั้งสามบางส่วนก่อนและยินยอมให้หยุดอัตราดอกเบี้ยที่จะต้องชำระแก่โจทก์ทั้งสามไว้ ณ วันที่ 18 พ.ย.64 โดยมีเงื่อนไขว่า สำนักงานตำรวจแห่งชาติต้องชำระหนี้ส่วนที่เหลือภายในวันที่กำหนด (30 พ.ย.65)
          4. เมื่อวันที่ 24 ธ.ค.64 สำนักงานตำรวจแห่งชาติได้มีการประชุมแนวทางการชำระหนี้ตามคำพิพากษาศาลฎีกาที่ 8819/2563 เพื่อหารือกำหนดวิธีการในการชำระหนี้ตามคำพิพากษา รวมทั้งข้อดีข้อเสียของ แต่ละแนวทางว่ามีข้อดีข้อเสีย พิจารณาอีกครั้งหนึ่ง และเมื่อวันที่ 1 มี.ค.65 ผบ.ตร.เห็นชอบสั่งการให้ดำเนินการขอรับการจัดสรรงบประมาณ พ.ร.บ.รายจ่ายประจำปีงบประมาณหรือขอรับการจัดสรรงบกลางเพื่อนำเงินไปชำระหนี้แก่โจทก์ และหากมีการชำระหนี้แล้วเสร็จ ให้ดำเนิน การไล่เบี้ย ฟ้องคดีแพ่ง และบังคับคดีต่อไปการตามกฎหมายต่อไป
          5. ทนายโจทก์ที่ 2 และที่ 3 มีหนังสือฉบับลง 21 มี.ค.65  ถึง ผบ.ตร. แจ้งให้พิจารณาปฏิบัติตามคำบังคับ และคำพิพากษาของศาลฎีกา โดยสำนักงานตำรวจแห่งชาติได้รับทราบ พร้อมกับมีหนังสือแจ้งข้อมูลการดำเนินการขอรับการจัดสรรงบประมาณ พ.ร.บ.รายจ่ายประจำปีงบประมาณ หรือขอรับการจัดสรรงบกลาง เพื่อนำเงินไปชำระหนี้แก่โจทก์พร้อมเอกสารที่เกี่ยวข้องให้ทนายโจทก์ทราบ
          6. เมื่อ เม.ย.65 สำนักงานตำรวจแห่งชาติได้รับแจ้งผลการขอจัดสรรงบประมาณรายจ่ายประจำปีงบประมาณ พ.ศ.2566 กรณีดังกล่าว “ไม่ได้รับการจัดสรรงบประมาณ” จึงได้เร่งดำเนินการขอรับสนับสนุนงบประมาณรายจ่ายประจำปีงบประมาณ พ.ศ.2565 งบกลาง รายการเงินสำรองจ่ายเพื่อกรณีฉุกเฉินหรือจำเป็นไปยังรัฐบาล เมื่อ พ.ค.65 ขณะนี้อยู่ระหว่างขั้นตอนการพิจารณาของสำนักงบประมาณ
          7. นายกรัฐมนตรีมีบัญชาลง 10 ธ.ค.65 ให้ สำนักงานตำรวจแห่งชาติดำเนินการต่อรองประนอมหนี้ให้ถึงที่สุดอีกครั้ง และรายงานให้ทราบ ก่อนดำเนินการตามระเบียบและขั้นตอนต่อไป จาการหารือระหว่างกันโจทก์ทั้งสามได้ประชุมหารือกันแล้ว ยินดีที่จะลดยอดเงินในส่วนของดอกเบี้ยที่ ตร. ต้องชำระหนี้ให้แก่โจทก์ถึงวันที่ 18 พ.ย.64 (157 ล้านบาท)
          8. กรณีผู้กระทำผิดนี้ ศาลฎีกาได้มีคําพิพากษาในคดีอาญาที่ 5692/2554 ลงวันที่ 4 ก.ค.54 ลงโทษจําคุกจําเลยที่ 2 และจําเลยที่ 3 คนละ 12 ปี ตามมาตรา 340 วรรคสอง แห่งประมวลกฎหมายอาญา, จําคุกจําเลยที่ 4 เป็นระยะเวลา 18 ปี ตามมาตรา 340 วรรคสอง ประกอบมาตรา 340 ตรี แห่งประมวลกฎหมายอาญา และยกฟ้องจําเลยที่ 5 (จําเลยที่ 2 จําเลยที่ 3 และจําเลยที่ 5 หลบหนี ไม่มาฟังคําพิพากษาศาลฎีกา) (จำเลยที่ 3 พล.ต.ต.นิยม ไกรลาศ โดนพิพากษาลงโทษตามมาตรา 157 ด้วย) และได้พยายามติดตามจับกุมตัวนายเอก ปาลกะวงศ์ ณ อยุธยา และพันตํารวจเอก นิยม ไกรลาศ ตามที่ศาลอาญากรุงเทพใต้ออกหมายจับไว้โดยตลอด  ปัจจุบันยังไม่สามารถติดตามจับกุมตัวมารับโทษได้ จึงยังไม่สามารถติดตามหรือทราบได้ว่าปัจจุบันทับทิมสยามหรือพลอยแดงอยู่กับบุคคลใด  ส่วนนายวิสูตร เจริญภักดิ์ ได้เสียชีวิตไปแล้วตั้งแต่ วันที่ 25 มิ.ย.61
          9. คดีนี้ศาลฎีกามีคําพิพากษาให้สํานักงานตํารวจแห่งชาติรับผิดในฐานะลูกหนี้ร่วม และโจทก์ทั้งสามในฐานะเจ้าหนี้ได้เลือกที่จะใช้สิทธิติดตามทวงถามให้สํานักงานตํารวจแห่งชาติชําระหนี้ตามคําพิพากษาศาลฎีกาให้กับตนโดยไม่ไปดําเนินการบังคับเอากับจําเลยที่ 2 และจําเลยที่ 3 สํานักงานตํารวจแห่งชาติเห็นว่าควรชําระหนี้ ให้แก่โจทก์ตามคําพิพากษาศาลฎีกาให้ครบถ้วน เนื่องจากจะทําให้ไม่ต้องเสียดอกเบี้ยผิดนัดฯ และเมื่อชําระหนี้แล้วก็จะอยู่ในฐานะเจ้าหนี้ที่สามารถเข้ารับช่วงสิทธิจากโจทก์ฟ้องไล่เบี้ยในจํานวนเงินที่สํานักงานตํารวจแห่งชาติชดใช้แทน ลูกหนี้ร่วมได้ตามนัยมาตรา 229 แห่งประมวลกฎหมายแพ่งและพาณิชย์ โดยหนี้ในส่วนของสํานักงานตํารวจแห่งชาติที่ต้องรับผิดต่อโจทก์จะถือเป็นความเสียหายที่สํานักงานตํารวจแห่งชาติต้องไปดําเนินการตามพระราชบัญญัติความรับผิดทางละเมิดของเจ้าหน้าที่ พ.ศ.2539 อีกส่วนหนึ่ง
          ทั้งนี้ สำนักงานตำรวจแห่งชาติ ได้ดำเนินการตามกระบวนการขั้นตอนของกฎหมาย ระเบียบ คำสั่งที่เกี่ยวข้องมาโดยตลอด มิได้ประวิงหรือเพิกเฉย ต่อการชำระหนี้ตามคำพิพากษานี้ แต่อย่างใด แต่เนื่องจากจำเป็นต้องขอใช้งบประมาณแผ่นดินเป็นจำนวนมาก จึงได้พยายามดำเนินการขอสนับสนุนงบประมาณต่างๆ เพื่อมาชดใช้ค่าเสียหายตามคำพิพากษาโดยตลอด และขณะเดียวกันได้เจรจาไกล่เกลี่ยโจทก์เจ้าหน้าที่ตามคำพิพากษา เพื่อขอลดยอดหรือประนอมหนี้ให้ได้มากที่สุด เพื่อเป็นประโยชน์แก่ทางราชการสูงสุด ติดตามตัวผู้ต้องหาเพื่อดำเนินคดีและไล่เบี้ยในกรณีที่สำนักงานตำรวจแห่งชาติได้ชำระแทนในฐานะลูกหนี้ร่วม
          หากสำนักงานตำรวจแห่งชาติได้รับจัดสรรงบประมาณเรียบร้อยแล้ว จะได้ดำเนินการตามขั้นตอน หารือร่วมกัน และดำเนินการนำเงินไปชำระตามคำพิพากษาโดยเร็วที่สุด  ติดตามจับกุมและดำเนินการไล่เบี้ยนายวิสูตรฯ และ พล.ต.ต.นิยมฯ ลูกหนี้ร่วมตามคำพิพากษาให้ชดใช้ตามส่วนต่อไป"
ชี้แจงประเด็นสำคัญ,https://www.thaigov.go.th/news/contents/details/65890,วันพฤหัสบดีที่ 9 มีนาคม 2566,09/03/2566,พณ. ชี้แจงข้อกังวลการเปิดธุรกิจค้าปลีกค้าส่งของกลุ่มทุนจีน “โครงการซามาเนีย พลาซ่า”,กรมพัฒนาธุรกิจการค้า  ระบุ “ซามาเนีย พลาซ่า” ศูนย์ค้าส่งและกระจายสินค้าราคาถูกจากจีน เป็นบริษัทคนไทย สามารถทำธุรกิจได้ปกติ,"จากกรณีสื่อมวลชนสนใจนำเสนอประเด็นทุนจีนเข้ามาเปิด “โครงการซามาเนีย พลาซ่า” ศูนย์ค้าปลีกค้าส่งและกระจายสินค้าราคาถูก เพื่อจำหน่ายสินค้านำเข้าจากจีนครบวงจร ซึ่งกำลังกลายเป็นข้อถกเถียงในแวดวงธุรกิจ หลังผู้นำเข้าสินค้าจากจีนยื่นขอให้มีการตรวจสอบและติดตามการดำเนินธุรกิจของกลุ่มซามาเนีย ว่าอาจไม่ชอบตามกฎหมาย เนื่องจากเกรงว่าจะกระทบกับธุรกิจและเอกชนไทย พร้อมกับมองว่าเป็นปรากฏการณ์ถล่มตลาดที่มีผลมาจากนโยบายของรัฐบาลในการดึงดูดการลงทุน e-commerce จากประเทศจีนหรือไม่ ข้อสังเกต :  หน่วยงานที่เกี่ยวข้องอาจพิจารณาชี้แจงข้อเท็จจริงดังนี้ 1) นโยบายของรัฐบาลเอื้อประโยชน์ให้กลุ่มทุนจีนหรือไม่ 2) กลุ่มทุนจีนได้รับประโยชน์ทางภาษี จากกฎหมายที่ระบุว่า สินค้าที่นำเข้าจากจีนเข้ามาขายในไทย ถ้าราคาไม่เกิน 1,500 บาท จะได้รับการยกเว้นภาษีนำเข้าและภาษีมูลค่าเพิ่ม ซึ่งเป็นการเอาเปรียบผู้ประกอบการในไทยหรือไม่ นั้น
 
          วันที่ 7 มีนาคม 2566 นายทศพล ทังสุบุตร  อธิบดีกรมพัฒนาธุรกิจการค้า  กระทรวงพาณิชย์ กล่าวชี้แจงว่า กรมพัฒนาธุรกิจการค้า ในฐานะหน่วยงานที่อนุญาตให้คนต่างชาติเข้ามาลงทุนประกอบธุรกิจในประเทศไทย ภายใต้พระราชบัญญัติการประกอบธุรกิจของคนต่างด้าว พ.ศ.2542 ขอชี้แจงว่า ธุรกิจที่ได้รับอนุญาตให้เข้ามาลงทุนประกอบธุรกิจในประเทศไทย จะพิจารณาโดยคำนึงถึงผลดีและผลเสียต่อความมั่นคงของประเทศ การพัฒนาเศรษฐกิจและสังคมของประเทศ การจ้างงาน การถ่ายทอดเทคโนโลยี ซึ่งที่ผ่านมาธุรกิจที่อนุญาตจะเป็นธุรกิจที่สอดคล้องกับการพัฒนาโครงสร้างพื้นฐานของประเทศ นโยบายส่งเสริมการลงทุนของภาครัฐ และสนับสนุนธุรกิจที่เกี่ยวเนื่องกับอุตสาหกรรมเป้าหมายของประเทศ รวมถึง ยุทธศาสตร์การขับเคลื่อนเศรษฐกิจด้วยเทคโนโลยีดิจิทัล เช่น ธุรกิจบริการบนดิจิทัลแพลตฟอร์ม บริการพาณิชย์อิเล็กทรอนิกส์ เป็นต้น ทั้งนี้ การอนุญาตให้นักลงทุนต่างชาติประกอบธุรกิจในประเทศไทยนั้น จะพิจารณาผลดี/ผลเสียของธุรกิจที่นักลงทุนจะเข้ามาประกอบกิจการที่มีต่อประเทศโดยรวมเป็นสำคัญ และไม่เลือกปฏิบัติว่าเป็นนักลงทุนจากประเทศใดเป็นการเฉพาะเจาะจง 
          สำหรับ ‘โครงการซามาเนีย พลาซ่า’ จากการตรวจสอบการจดทะเบียนจัดตั้งธุรกิจ พบว่า มีนิติบุคคลที่เกี่ยวข้อง 3 บริษัท ได้แก่ บริษัท ซามาเนีย บางนา 02 จำกัด บริษัท ซามาเนีย บางนา จำกัด และบริษัท ซามาเนีย โฮลดิ้งส์ (ประเทศไทย) จำกัด ซึ่งทั้ง 3 บริษัทมีสถานะเป็นนิติบุคคลไทย โดยมีนายเฉือก ฟ้ง อ้อ ซึ่งมีชื่อเป็นกรรมการและผู้ถือหุ้นของนิติบุคคล 3 รายที่เกี่ยวข้องนั้นมีสัญชาติไทย โดยมีมารดาเป็นคนไทย บริษัททั้ง 3 รายดังกล่าวจึงไม่มีสถานะเป็นคนต่างด้าวตามพระราชบัญญัติการประกอบธุรกิจของคนต่างด้าว พ.ศ. 2542 

          การแก้ปัญหา : ในการพิจารณาให้คนต่างชาติเข้ามาลงทุนจะคำนึงถึงผลประโยชน์ต่อเศรษฐกิจโดยรวมของประเทศเป็นหลัก รวมถึง ผู้ประกอบการไทยต้องได้รับประโยชน์ด้วยเช่นกัน ไม่มีการเอื้อประโยชน์ให้ชาติหนึ่งชาติใดเป็นพิเศษ นักลงทุนจากทุกประเทศต้องปฏิบัติตามกฎหมายและเงื่อนไขการลงทุนที่กำหนดไว้ ทั้งนี้ จากข้อมูลการอนุญาตในปี 2565 ที่ผ่านมา พบว่า ประเทศที่เข้ามาลงทุนมากที่สุด 5 อันดับแรก ได้แก่ ญี่ปุ่น สิงคโปร์ สหรัฐอเมริกา ฮ่องกง และจีน จึงเห็นได้ว่ากรมฯ มีการส่งเสริมให้นักลงทุนต่างชาติเข้ามาประกอบธุรกิจในประเทศโดยไม่ได้มีการเลือกปฏิบัติต่อนักลงทุนชาติหนึ่งชาติใดเป็นการเฉพาะ แต่จะเน้นประโยชน์ต่อเศรษฐกิจของชาติและผู้ประกอบการไทยเป็นสำคัญ"
ชี้แจงประเด็นสำคัญ,https://www.thaigov.go.th/news/contents/details/65627,วันพฤหัสบดีที่ 2 มีนาคม 2566,02/03/2566,พน. ชี้แจงข้อเรียกร้องการแก้ปัญหาการเติมก๊าซแอลพีจีในรถยนต์,ธพ. เตือนการเติมก๊าซ LPG ลงถังก๊าซหุงต้มในปั๊มก๊าซ LPG มีความผิดตามกฎหมาย,"จากกรณีนายนรุตม์ ภัทรชัยพร นายกสมาคมผู้ค้าก๊าซปิโตรเลียมเหลว เรียกร้องให้หน่วยงานภาครัฐที่เกี่ยวข้องเร่งดูแลปัญหาการนำถังก๊าซแอลพีจีภาคครัวเรือน ไปเติมในสถานีบริการ (ปั๊ม) แอลพีจีสำหรับรถยนต์ ซึ่งขณะนี้มีจำนวนมากขึ้น เนื่องจากราคาแอลพีจีได้ปรับขึ้นต่อเนื่อง ทำให้ประชาชนบางส่วนที่มีรายได้น้อยหันไปเติมในปั๊มแอลพีจีแทน เพราะสามารถจ่ายเงินตามที่พอมีและไม่ต้องซื้อเต็มถังที่ราคาแพงได้ ทั้งที่ระเบียบกำหนดไว้ชัดเจนว่า ปั๊มแอลพีจีจะต้องเติมให้กับถังแอลพีจีสำหรับรถยนต์เท่านั้น ที่สำคัญวิธีการดังกล่าว ไม่ปลอดภัยและเป็นอันตรายต่อผู้ไปเติมแอลพีจีด้วย เพราะถังดังกล่าวอาจจะไม่ได้ถูกเวียนนำไปบำรุงรักษานั้น
 
          วันที่ 1 มีนาคม 2566 นายสมภพ พัฒนอริยางกูล  โฆษกกระทรวงพลังงาน กล่าวว่า ปัจจุบันราคาก๊าซหุงต้มได้ปรับราคาเพิ่มขึ้น ทำให้ผู้มีรายได้น้อยประสบปัญหาไม่มีเงินเพียงพอในการซื้อก๊าซหุงต้มเต็มถังจากร้านจำหน่ายก๊าซ จึงเป็นสาเหตุให้ผู้ใช้ก๊าซหันไปเติมก๊าซหุงต้มในสถานีบริการก๊าซปิโตรเลียมเหลว(LPG) แทน เพราะสามารถเติมก๊าซได้ตามจำนวนเงินที่ต้องการ ทำให้พบการกระทำผิดจากการลักลอบเติมก๊าซ LPG ลงถังก๊าซหุงต้มในสถานีบริการก๊าซ LPG เพิ่มสูงขึ้น ซึ่งการกระทำนี้มีความผิดตามกฎหมาย ที่กำหนดว่า “ไม่ให้มีการบรรจุก๊าซปิโตรเลียมเหลวลงในถังก๊าซปิโตรเลียมเหลวหุงต้มภายในสถานีบริการ” และต้องมีป้ายข้อความ “ห้ามบรรจุก๊าซปิโตรเลียมเหลวลงในถังก๊าซหุงต้ม หากฝ่าฝืนมีความผิด” แสดงไว้บริเวณตู้จ่าย โดยการกระทำผิดดังกล่าว จะมีโทษตาม พ.ร.บ. ควบคุมน้ำมันเชื้อเพลิง พ.ศ. 2542 มาตรา 66 ซึ่งกำหนดไว้ว่า ผู้ใดประกอบกิจการควบคุมประเภทที่ 3 โดยไม่ปฏิบัติตามหลักเกณฑ์ที่กำหนดในกฎกระทรวงที่ออกตามมาตรา 7 ต้องระวางโทษจำคุกไม่เกินหนึ่งปี หรือปรับไม่เกินหนึ่งแสนบาท หรือทั้งจำทั้งปรับ ทั้งนี้ การกระทำดังกล่าวนอกจากจะมีความผิด มีโทษตามกฎหมายแล้ว ยังก่อให้เกิดความไม่ปลอดภัยในสถานีบริการทั้งในระหว่างการเติมก๊าซ และการนำไปใช้ เป็นเหตุให้เกิดอันตรายต่อการใช้งานอันเนื่องมาจากใช้ถังก๊าซหุงต้มที่ไม่ได้ตรวจสอบและบำรุงรักษา ซึ่งกรมธุรกิจพลังงาน ได้สั่งการให้เจ้าหน้าที่กวดขันและประชาสัมพันธ์ให้ผู้ประกอบการสถานีบริการทราบแล้ว"
ชี้แจงประเด็นสำคัญ,https://www.thaigov.go.th/news/contents/details/65175,วันจันทร์ที่ 20 กุมภาพันธ์ 2566,20/02/2566,พณ. ชี้แจงปัญหาราคาผักเมืองหนาวตกต่ำ ผลกระทบจากการนำเข้าผักจากประเทศจีน,อธิบดีกรมการค้าภายใน ยืนยันผักเมืองหนาวราคาตกต่ำ ไม่เกี่ยวผักจีนทะลักเข้าไทย ยันนำเข้ายังปกติ,"วันที่ 20 กุมภาพันธ์ 2566 นายวัฒนศักย์ เสือเอี่ยม อธิบดีกรมการค้าภายใน กระทรวงพาณิชย์ ชี้แจงถึงกรณีที่เกษตรกรหลายจังหวัดในภาคเหนือและนักวิชาการมองว่าการนำเข้าผักผลไม้จากจีน กระทบต่อราคาผักในประเทศไทย เพราะจีนมีต้นทุนการผลิตที่ต่ำกว่า เกษตรกรบางรายต้องขายขาดทุน หรือบางครั้งต้องปล่อยทิ้งให้เน่าคาสวน นั้น
          กรมการค้าภายในได้ติดตามตรวจสอบสถานการณ์การจำหน่าย ณ ตลาดไท ตลาดสี่มุมเมือง และศรีเมือง ซึ่งเป็นแหล่งค้าส่งใหญ่ พบว่า สถานการณ์การจำหน่ายผักที่นำเข้ามาจากประเทศจีนยังคงมีปริมาณปกติ ไม่พบว่าปริมาณนำเข้าที่ผิดปกติ ซึ่งการนำเข้าผักมาจากจีนจะมีต้นทุนค่าจัดการ ค่าขนส่ง และอัตราสูญเสีย เป็นต้น ดังนั้นการนำเข้าผักมาจำหน่ายในประเทศไทยจึงขึ้นอยู่กับปริมาณและราคาผักในประเทศ หากเป็นช่วงที่ผักไทยออกน้อยราคาสูงขึ้น ก็อาจจะมีการนำเข้ามาเพิ่มเติม
          จากการตรวจสอบราคาผักเมืองหนาว ในจังหวัดเชียงใหม่ พบว่าปัจจุบัน ราคาที่เกษตรกรขายได้ ยังอยู่ในเกณฑ์สูงกว่าปีก่อน เช่น ในปีนี้เกษตรกรขายกะหล่ำปลีอยู่ที่ กก.ละ 5-6 บาท สูงกว่าปีก่อนที่ 4-5 บาท/กก. และปีนี้ผักกาดขาวที่เกษตรกรขายได้อยู่ที่ กก.ละ 7-8 บาท สูงกว่าปีก่อนที่ 6-7 บาท/กก. อย่างไรก็ตามในเรื่องนี้ นายจุรินทร์  ลักษณวิศิษฏ์ รองนายกรัฐมนตรีและรัฐมนตรีว่าการกระทรวงพาณิชย์ ได้มอบหมายให้กรมการค้าภายในและสำนักงานพาณิชย์จังหวัดติดตามสถานการณ์อย่างใกล้ชิด และหากพบว่า ปริมาณผักออกสู่ตลาดมากและราคามีแนวโน้มลดลง กรมการค้าภายในได้ประสานผู้ประกอบการเข้าไปรับซื้อ และอีกทางหนึ่งจะใช้กลไกรถ mobile พาณิชย์ และจุดจำหน่ายต่างๆ ในการกระจายโดยตรงไปยังประชาชน ทั้งนี้ หากพบเห็นว่ามีการกดราคารับซื้อ หรือรับซื้ออย่างไม่เป็นธรรม แจ้งได้ที่สายด่วน 1569 หรือสำนักงานพาณิชย์จังหวัดทั่วประเทศ"
ชี้แจงประเด็นสำคัญ,https://www.thaigov.go.th/news/contents/details/64669,วันพุธที่ 8 กุมภาพันธ์ 2566,08/02/2566,ธพส. ชี้แจงข้อวิจารณ์กระบวนการจัดจ้างในศูนย์ราชการฯ ไม่โปร่งใส,บริษัท ธนารักษ์ฯ ยืนยันไม่มีการจัดจ้างล็อคสเปก ดำเนินโครงการฯ ตามระเบียบ บริษัท ธนารักษ์พัฒนาสินทรัพย์ จำกัด ว่าด้วยการพัสดุฯ,"จากกรณี voicetv , เว็บไซต์ผู้จัดการฯ , เว็บไซต์คมชัดลึก เผยแพร่ข่าวกรณีแหล่งข่าวจากศูนย์ราชการเฉลิมพระเกียรติฯ ถนนแจ้งวัฒนะ เปิดเผยว่า ช่วง 3 ปีที่ผ่านมา การจัดซื้อจัดจ้างของหน่วยงานราชการภายในศูนย์ราชการแจ้งวัฒนะ บางหน่วยถูกวิพากษ์วิจารณ์ว่า มีการจัดจ้างส่อล็อคสเปก ปัญหาดังกล่าวมีหน่วยงานบริหารพื้นที่ โดยบริษัทธนารักษ์พัฒนาสินทรัพย์ จำกัด (ธพส.) สาเหตุของข้อวิจารณ์ คือ ผู้มีอำนาจที่เกี่ยวข้องมักเลือกใช้วิธีเชิญชวน แม้จะดำเนินการภายใต้ “ระเบียบบริษัทธนารักษ์พัฒนาสินทรัพย์จำกัดว่าด้วยการพัสดุเพื่อการบริหารโครงการ พ.ศ. 2561” แต่เมื่อดำเนินการไปแล้ว ปรากฏว่า บางงานไม่เคยมีการประกาศผลผู้ชนะการประกวดราคาให้สาธารณชนรับทราบ แต่มีบริษัทเข้ามาทำงานในภารกิจนั้น ๆ ตามที่มีการเชิญชวน จึงมีข้อสังเกตจากพฤติการณ์ว่า มีบริษัทที่ต้องการไว้อยู่แล้วนั้น
 
          วันที่ 8 กุมภาพันธ์ 2566 นายธีธัช สุขสะอาด รองกรรมการผู้จัดการ บริษัท ธนารักษ์พัฒนาสินทรัพย์ จำกัด (ธพส.) ชี้แจง ดังนี้ บริษัท ธนารักษ์พัฒนาสินทรัพย์ จำกัด (ธพส.) ในฐานะผู้บริหารศูนย์ราชการเฉลิมพระเกียรติ ๘๐ พรรษา ๕ ธันวาคม ๒๕๕๐ ขอชี้แจงว่า โครงการจัดจ้างควบคุมแลและบำรุงรักษาระบบวิศวกรรมประกอบอาคาร เพื่อดำเนินงานซ่อมบำรุงรักษาเครื่องจักรและอุปกรณ์ในระบบวิศวกรรมประกอบอาคาร ภายในศูนย์ราชการเฉลิมพระเกียรติฯ ได้ดำเนินการจัดซื้อจัดจ้าง ประจำปี 2566 เป็นไปตามระเบียบ บริษัท ธนารักษ์พัฒนาสินทรัพย์ จำกัด ว่าด้วยการพัสดุเพื่อการบริหารโครงการ พ.ศ. 2561 ด้วยวิธีการคัดเลือก ตามข้อ 20 (2) เชิญผู้มีอาชีพจำหน่ายหรือรับจ้างในงานนั้นโดยตรงไม่น้อยกว่า 3 ราย และเป็นผู้มีฝีมือโดยเฉพาะหรือผู้มีความชำนาญเป็นพิเศษ
          โดย ธพส. ได้ทำหนังสือเชิญชวนยื่นข้อเสนอเมื่อวันที่ 13 มกราคม 2566 จำนวน 5 ราย ได้แก่ 1. บริษัท โจนส์ แลง ลาซาลล์ (ประเทศไทย) จำกัด 2. บริษัท ไวร์เออ แอนด์ ไวร์เลส จำกัด  3. บริษัท พร้อม เทคโน เซอร์วิส จำกัด 4. บริษัท พลัส พร็อพเพอร์ตี้ จำกัด และ 5. บริษัท มาร์จินอล จำกัด และมีกำหนดยื่นซองเสนอราคาในวันที่ 27 มกราคม 2566 ที่ผ่านมา  ซึ่งได้มีผู้ยื่นข้อเสนอ จำนวน 3 ราย ได้แก่ 1. บริษัท ไวร์เออ แอนด์ ไวร์เลส จำกัด 2. บริษัท พร้อม เทคโน เซอร์วิส จำกัด และ 3. บริษัท มาร์จินอล จำกัด
          จากนั้น ระหว่างวันที่ 30 มกราคม – 3 กุมภาพันธ์ 2566 คณะกรรมการจัดจ้างได้ดำเนินการพิจารณาผลเป็นไปตามหลักเกณฑ์ ทั้ง 3 ราย ปัจจุบันอยู่ในระหว่างกระบวนการนำเสนอผู้มีอำนาจพิจารณาอนุมัติการจัดจ้างในงานดังกล่าว จากนั้นจึงจะดำเนินการประกาศผล ผ่านเว็บไซต์ของ บริษัท ธนารักษ์พัฒนาสินทรัพย์ จำกัด ต่อไป"
ชี้แจงประเด็นสำคัญ,https://www.thaigov.go.th/news/contents/details/64309,วันจันทร์ที่ 30 มกราคม 2566,30/01/2566,กองทัพอากาศ ชี้แจงกรณีค่าใช้จ่ายการจัดทำแอปพลิเคชัน “NAPA” ราคาสูงถึง 40 ล้านบาท,โฆษกกองทัพอากาศ ชี้แจง ค่าใช้จ่ายในการจัดทำแอปพลิเคชัน “NAPA” มีความสมเหตุสมผล มีการออกแบบเฉพาะให้รองรับรูปแบบการทำงานของกองทัพอากาศ เน้นความมั่นคงปลอดภัยไซเบอร์สูงสุด,"ตามที่มีผู้ตั้งข้อสังเกตถึงการจัดทำแอปพลิเคชัน NAPA (นภา) ของกองทัพอากาศ ว่ามีค่าใช้จ่ายมากเกินไปเมื่อเทียบกับคุณสมบัติที่ได้รับ โดยระบุว่ามีรูปแบบการทำงานไม่ต่างจากเว็บไซต์ และรองรับระบบปฏิบัติการ Android  ได้เท่านั้น
          วันที่ 29 มกราคม 2566 พล.อ.ต.ประภาส  สอนใจดี โฆษกกองทัพอากาศ ตรวจสอบข้อมูลกับหน่วยเกี่ยวข้องแล้ว สรุปสาระสำคัญ ดังนี้
          กองทัพอากาศได้จัดทำแอปพลิเคชัน NAPA ขึ้น เนื่องจากการแพร่ระบาดของ COVID-19 ในห้วงที่ผ่านมา ส่งผลกระทบต่อการใช้ชีวิตและการทำงานของข้าราชการและประชาชนโดยทั่วไปเป็นอย่างมาก กองทัพอากาศตระหนักถึงผลกระทบที่เกิดขึ้น จึงได้พัฒนาขีดความสามารถระบบออนไลน์ของกองทัพอากาศ ให้มีเครื่องมือเพื่อเพิ่มประสิทธิภาพรองรับรูปแบบการใช้ชีวิตและการทำงานวิถีใหม่ โดยได้พัฒนาแอปพลิเคชันที่มีชื่อว่า NAPA ซึ่งมีแนวคิดในการออกแบบที่สำคัญ 4 ด้าน ประกอบด้วย
          - Modernization มีความทันสมัย สอดรับกับการเปลี่ยนผ่านเข้าสู่การทำงานในยุคดิจิทัล ซึ่งเป็นส่วนหนึ่งของยุทธศาสตร์กองทัพอากาศ
          - Customization การออกแบบเฉพาะเพื่ออำนวยความสะดวกและรองรับรูปแบบการทำงานของกองทัพอากาศ 
          - Usable Security การรักษาความปลอดภัยข้อมูล แต่คงไว้ซึ่งความง่ายในการใช้งาน
          - Next Normal รูปแบบการใช้ชีวิตและการทำงานวิถีใหม่ ที่สอดรับกับสภาวะแวดล้อมในปัจจุบัน
          ทั้งนี้ กองทัพอากาศได้ดำเนินการตามพระราชบัญญัติการจัดซื้อจัดจ้างและการบริหารพัสดุภาครัฐ พ.ศ.2560 ซึ่งกำหนดวิธีการซื้อหรือจ้างโดย “วิธีคัดเลือก” มีผู้ยื่นซองเมื่อวันที่ 5 พฤษภาคม 2565 และประกาศบริษัทผู้ชนะแล้ว โดยไม่มีผู้อุทธรณ์ จากนั้นได้มีการลงนามสัญญาฯ เมื่อวันที่ 24 มิถุนายน 2565 และตรวจรับงานเรียบร้อยตามสัญญา เมื่อวันที่ 30 พฤศจิกายน 2565
          แอปพลิเคชัน Napa เป็น Application ที่สามารถใช้งานบนโทรศัพท์มือถือทั้งระบบ IOS และ Android, Tablet รวมถึงคอมพิวเตอร์ โดยมีรูปแบบการทำงานสำคัญ อาทิ
          1. Secure Meeting และ 2.Secure Chat ถูกออกแบบให้รองรับการประชุมออนไลน์และการสนทนา โดยสามารถเชิญประชุมออนไลน์และสร้างกลุ่มสนทนาอัตโนมัติในการประชุมนั้นได้ อีกทั้งยังสร้างกลุ่มสนทนาอัตโนมัติสำหรับหน่วยงานในระดับต่าง ๆ การออกแบบยังอยู่บนพื้นฐานการรักษาความปลอดภัยข้อมูลโดยใช้การเข้ารหัส  นอกจากนี้ ยังสนับสนุนการเรียนการสอนออนไลน์ที่มีความสำคัญยิ่งในปัจจุบัน 
          2. Flash Command เป็นกลไกในการส่งข้อความหรือสั่งการอย่างเร่งด่วนของผู้บัญชาการทหารอากาศไปยังข้าราชการกองทัพอากาศทุกคน หรือกลุ่มผู้ใต้บังคับบัญชาตามที่ได้จัดตั้งขึ้น
          กองทัพอากาศมุ่งมั่นพัฒนา ยกระดับสู่ “กองทัพอากาศคุณภาพ” สร้างระบบสวัสดิการที่มีคุณภาพและ ยกระดับการใช้ชีวิตของข้าราชการ โดยพัฒนา Napa Application เพื่อให้รองรับรูปแบบการทำงานวิถีใหม่และการใช้ชีวิตในยุคดิจิทัลอย่างเต็มรูปแบบ อีกทั้งจะเป็นพื้นฐานการพัฒนารูปแบบการทำงานสู่อนาคต เพื่อให้ข้าราชการกองทัพอากาศสามารถทำงานได้อย่างเต็มศักยภาพในการพัฒนากองทัพอากาศและประเทศชาติสืบไป"
ชี้แจงประเด็นสำคัญ,https://www.thaigov.go.th/news/contents/details/64045,วันจันทร์ที่ 23 มกราคม 2566,23/01/2566,ดศ. ชี้แจงข้อกล่าวหาภาครัฐ ละเลยเอาผิดเว็บไซต์พนันที่มีเซิร์ฟเวอร์อยู่ในพื้นที่ กทม.,ดีอีเอส เผยมาเก๊า888 มีการเปิดเว็บหรือเปลี่ยน URL ใหม่ ยืนยันเร่งติดตามและดำเนินการปิดกั้นอย่างต่อเนื่อง,"จากกรณีเพจ อาร์ท เอกรัฐ ผู้สื่อข่าว PPTV เปิดเผยว่า เซิร์ฟเวอร์เว็บไซต์พนันออนไลน์จำนวนหนึ่งตั้งอยู่ที่ “ตึกใหญ่ ย่านธุรกิจกลาง กทม.” และถูกผู้ใช้สื่อโซเชียลมีเดียนำไปขยายผลในวงกว้าง เช่น เพจ Drama-addict ระบุว่าเว็บไซต์มาเก๊า 888 มีเซิร์ฟเวอร์ตั้งอยู่ที่ตึกดังกล่าว และเรียกร้องให้เจ้าหน้าที่เร่งดำเนินการ โดยมีผู้เข้าไปแสดงความคิดเห็นวิพากษ์วิจารณ์การทำงานของกระทรวงดิจิทัลเพื่อเศรษฐกิจและสังคมและรัฐบาล จึงเห็นควรเร่งชี้แจงสร้างความเข้าใจต่อสังคมโดยเร็ว
          วันที่ 21 มกราคม 2566 นายเวทางค์ พ่วงทรัพย์ รองปลัดกระทรวงดิจิทัลเพื่อเศรษฐกิจและสังคม ในฐานะโฆษกกระทรวงดิจิทัลเพื่อเศรษฐกิจและสังคม กล่าวว่าดีอีเอส ได้ดำเนินการปิดกั้นเว็บพนันอย่างต่อเนื่อง โดยได้ร่วมกับสำนักงานตำรวจแห่งชาติ และหน่วยงานที่เกี่ยวข้องปิดกั้นเว็บพนันที่เกี่ยวข้องกับ macau888 ตามคำสั่งศาลแล้ว 7 URLs และอยู่ดำเนินการขอคำสั่งศาลปิดกั้นอีก 13 URLs อย่างไรก็ตาม หลังจากแจ้งให้ผู้ให้บริการอินเทอร์เน็ตปิดกั้นเว็บพนันตามคำสั่งศาลแล้ว พบว่า เจ้าของเว็บมีการเปิดเว็บหรือเปลี่ยน URL ขึ้นมาใหม่ เช่น Macau8882 โดยมีการเพิ่มเลข 2 หรือใช้ชื่ออื่นใกล้เคียง ซึ่งทางทีมงานมีการเฝ้าระวังติดตาม และประสานงานกับเจ้าหน้าที่ตำรวจในการบังคับใช้กฎหมายปิดกั้น และดำเนินคดีต่อไป
          สำหรับการปิดกั้นเว็บพนัน ดศ. ได้ดำเนินการร่วมกับสำนักงานตำรวจแห่งชาติ เพื่อดำเนินคดี จับกุม สอบสวน โดยมีสถิติการดำเนินคดีที่สำคัญในปี 2565 (1 ม.ค. – 31 ธ.ค. 2565) จำนวน 318 คดี จับกุมผู้ต้องหาจำนวน 461 ราย และปิดกั้นเว็บพนันจำนวน 1,830 URLs ทั้งนี้ ดีอีเอส มีนโยบายให้เร่งดำเนินการปิดกั้นเว็บพนันอย่างต่อเนื่อง เพราะเป็นแหล่งอบายมุขที่สร้างความเสียหายให้กับพี่น้องประชาชน และอาจเป็นแหล่งที่เก็บข้อมูลไว้ใช้สำหรับการกระทำความผิดอื่นๆ อีก เช่น แก๊งหลอกเอาข้อมูลบัญชีธนาคาร แก๊งหลอกให้เงินกู้ หรือแก๊งคอลเซนเตอร์ จึงจำเป็นต้องจัดการให้เด็ดขาด
          กระทรวงดิจิทัลฯ ขอเตือนเยาวชนอย่าเข้าไปเล่นเว็บพนัน เพราะอาจถูกหลอกลวงขโมยข้อมูลสำคัญ หรือหลอกให้โหลดแอปดูดเงินมาติดตั้งในเครื่อง นอกจากมีส่วนสนับสนุนการกระทำที่ผิดกฎหมายแล้ว ท่านเองอาจเสียทรัพย์หรือถูกขโมยข้อมูลส่วนบุคคลไปใช้ทำผิดกฎหมาย สร้างความเสียหายให้กับตนเองและครอบครัว และขอเน้นย้ำว่า ดีอีเอส มีการปราบปรามเว็บพนันต่อเนื่อง เพื่อตัดวงจรอาชญากรรมออนไลน์ไม่ให้เกิดความเสียหายต่อไป”"
ชี้แจงประเด็นสำคัญ,https://www.thaigov.go.th/news/contents/details/22338,วันพฤหัสบดีที่ 29 สิงหาคม 2562,19/08/2562,กรมการขนส่งทางบก อยู่ระหว่างฟังความคิดเห็นเกี่ยวกับรถโดยสารสาธารณะ เพื่อนำมาปรับปรุงคุณภาพการให้บริการ,กรมการขนส่งทางบก อยู่ระหว่างฟังความคิดเห็นเกี่ยวกับรถโดยสารสาธารณะ เพื่อนำมาปรับปรุงคุณภาพการให้บริการ,พุธที่ 14 สิงหาคม พ.ศ. 2562 นายพีระพล ถาวรสุภเจริญ อธิบดีกรมการขนส่งทางบก ชี้แจงกรณีศูนย์วิจัยอุบัติเหตุแห่งประเทศไทย เรียกร้องขอให้ รมว.คมนาคม ทบทวนนโยบายที่ให้เปลี่ยนรถตู้เป็นมินิบัสโดยให้เป็นภาคสมัครใจและขยายการบังคับใช้รถตู้ที่หมดอายุการใช้งาน 10 ปี ขยายเวลาเป็น 12 ปี  นั้น  กรมการขนส่งทางบกอยู่ระหว่างรับฟังความคิดเห็นการให้บริการของรถโดยสารสาธารณะเพื่อนำข้อมูลและข้อเสนอแนะต่างๆ มากำหนดนโยบายในการปรับคุณภาพการให้บริการในภาพรวม และจะนำข้อมูลมาศึกษาข้อดี ข้อเสีย และผลกระทบในด้านต่างๆ นำเสนอคณะกรรมการควบคุมการขนส่งทางบกกลางพิจารณาต่อไป
ชี้แจงประเด็นสำคัญ,https://www.thaigov.go.th/news/contents/details/22118,วันจันทร์ที่ 9 กันยายน 2562,09/08/2562,องค์การคลังสินค้าชี้แจงข้าวในโกดังโครงการรับจำนำเสีย,องค์การคลังสินค้าชี้แจงข้าวในโกดังโครงการรับจำนำเสีย,"(8 สิงหาคม พ.ศ. 2562)  นายไพศาล เตี๋ยวงษ์สุวรรณ์  รองผู้อำนวยการ รักษาการผู้อำนวยการองค์การคลังสินค้า ชี้แจงว่าค่าใช้จ่ายจากค่าฝากเก็บ ,ค่าเช่าและค่าแรงกรรมกร ที่ยังคงค้างจ่ายจากคลังสินค้าที่มีสัญญาเช่าคลังฯ และสัญญาฝากเก็บฯ เท่ากับ จำนวน 324,398,405.30 บาท กรณีดังกล่าวเป็นค่าใช้จ่ายที่ค้างจากสัญญาฝากเก็บและสัญญาเช่ารวม 18 คลัง ตั้งแต่เดือน ม.ค. 59 – เดือน มิ.ย. 62 ขอชี้แจงว่ายังไม่สามารถจ่ายให้ได้ เนื่องจากบริษัทฯ ได้ถูกฟ้องร้องดำเนินคดีจากคลังสินค้าบริษัทสิงโตทองฯ กรณีเป็นข้าวไม่ได้มาตรฐาน และสัญญาจ้างปรับปรุงข้าวสารบรรจุถง จำนวน 5 สัญญา ซึ่งขณะนี้อยู่ระหว่างองค์การคลังสินค้า ฟ้องร้องค่าเสียหายรวมดอกเบี้ยเป็นเงิน 5,297,875,350.31 บาท เพื่อเป็นการรักษาผลประโยชน์ของทางราขการ จึงยังไม่อาจจ่ายค่าใช้จ่ายส่วนที่ค้างได้ ประกอบกับกรณีดังกล่าว สำนักงานอัยการสูงสุดได้เคยมีความเห็นว่ากรณีที่องค์การคลังสินค้า และผู้ประกอบการที่เป็นคู่สัญญาต่างเป็นเจ้าหนี้/ลูกหนี้ มีความผูกพันซึ่งกันและกัน โดยมีมูลหนี้อันมีวัตถุเป็นอย่างเดียวกัน แต่อย่างไรก็ดีองค์การคลังสินค้า ยังมีข้อจำกัดในการหักกลบหนี้ตามกฎหมาย บริษัท สิงห์โตทองฯ ได้แจ้งกับองค์การคลังสินค้าว่า บริษัทฯ ไม่ยอมรับในเรื่องการหักกลบลบหนี้โดยขอให้องค์การคลังสินค้าพิจารณาทบทวนการหักกลบลบหนี้ดังกล่าว และขอให้จ่ายค่าใช้จ่ายค้างจ่ายสำหรับสัญญาที่ไม่ถูกแจ้งความดำเนินคดี ส่วนสัญญาที่ถูกแจ้งความดำเนินคดีขอให้รอคำพิพากษาจากศาลต่อไป หากศาลมีคำพิพากษาอย่างไรก็จะปฏิบัติตามนั้น กรณีปัญหาข้าวเน่านั้น เป็นข้าวสารจากการคัดแยก กรณีเกิดเพลงไหม้ และจากการตรวจสอบพบว่ามีพฤติกรรมล้อมกองข้าว
 
...........................................
กลุ่มประชาสัมพันธ์และเผยแพร่ สำนักโฆษก"
ชี้แจงประเด็นสำคัญ,https://www.thaigov.go.th/news/contents/details/22106,วันจันทร์ที่ 9 กันยายน 2562,09/08/2562,กรมกิจการผู้สูงอายุชี้แจงข้อวิจารณ์ปัญหาขาดแคลนประชากรของประเทศไทย,กรมกิจการผู้สูงอายุชี้แจงข้อวิจารณ์ปัญหาขาดแคลนประชากรของประเทศไทย,"พฤหัสบดีที่ 8 สิงหาคม  2562  นางไพรวรรณ พลวัน อธิบดีกรมกิจการผู้สูงอายุ กระทรวงการพัฒนาสังคมและความมั่นคงของมนุษย์ชี้แจงข้อวิจารณ์ปัญหาขาดแคลนประชากรของประเทศไทย รัฐบาลได้ให้ความสำคัญกับกลุ่มประชากรสูงอายุที่มีจำนวนเพิ่มมากขึ้นทุกปี เนื่องจากอัตราการเกิดลดลง ปัจจุบัน มีผู้สูงอายุ จำนวน 11.03 ล้านคน ได้รับสวัสดิการแห่งรัฐตามนโยบายรัฐบาล จำนวน 4.9 ล้านคน รวมทั้ง ได้รับเบี้ยยังชีพแบบขั้นบันไดตามอายุขั้นต่ำ 600 บาท ถึง 1,000 บาทต่อเนื่องทุกคน นอกจากนี้ มติคณะรัฐมนตรี  เมื่อวันที่ 4 ธันวาคม 2561 เห็นชอบให้สังคมสูงอายุเป็นวาระแห่งชาติ กำหนดมาตรการเร่งด่วน 10 มาตรการ โดยมีการจัดทำแผนปฏิบัติการที่ชัดเจนเป็นรูปธรรม มีเป้าหมายให้เกิดความยั่งยืน 6 มาตรการ และการเปลี่ยนแปลง 4 มาตรการ โดยมีเป้าหมายร่วม เพื่อให้ผู้สูงอายุเป็นพฤติพลัง (Active Ageing) ร่วมขับเคลื่อนการพัฒนา  นอกจากนี้ ประเทศไทยได้จัดทำแผนผู้สูงอายุแห่งชาติ ฉบับที่ 1 (พ.ศ. 2525–2544)” และ “แผนผู้สูงอายุแห่งชาติ ฉบับที่ 2 (พ.ศ. 2545-2564) เพื่อให้ทุกหน่วยงานที่เกี่ยวข้องได้จัดทำ แผนปฏิบัติการดำเนินงานผู้สูงอายุทุกระดับในทุก 5 ปี และขณะนี้ อยู่ระหว่างเตรียมจัดทำแผนผู้สูงอายุแห่งชาติ ฉบับที่ 3 (พ.ศ. 2564 – 2580)
......................
กลุ่มประชาสัมพันธ์และเผยแพร่ สำนักโฆษก"
ชี้แจงประเด็นสำคัญ,https://www.thaigov.go.th/news/contents/details/22014,วันอังคารที่ 6 สิงหาคม 2562,06/08/2562,กรมอุทยานแห่งชาติ สัตว์ป่า และพันธุ์พืช ชี้แจงกรณีพบการเผยแพร่ภาพทารุณกรรมช้างในแหล่งท่องเที่ยวในไทย,กรมอุทยานแห่งชาติ สัตว์ป่า และพันธุ์พืช ชี้แจงกรณีพบการเผยแพร่ภาพทารุณกรรมช้างในแหล่งท่องเที่ยวในไทย,"วันนี้ (2 สิงหาคม 2562) นายธัญญา เนติธรรมกุล อธิบดีกรมอุทยานแห่งชาติ สัตว์ป่า และพันธุ์พืช กระทรวงทรัพยากรธรรมชาติและสิ่งแวดล้อม ชี้แจงข่าว  จากกรณีที่นิวซีแลนด์ เฮรัลด์ สื่อยักษ์ใหญ่ของนิวซีแลนด์ เผยแพร่ภาพถ่ายของช้างที่แหล่งท่องเที่ยวแห่งหนึ่งของไทย ซึ่งถูกควาญช้างใช้ขอแหลมสับที่หัวจนเป็นบาดแผลเหวอะหลายจุดและมีเลือดไหลออกมาจากแผล สร้างความสะเทือนใจแก่นักท่องเที่ยวชาวต่างชาติ  ซึ่ง อาบัง ดา บาลิค นักท่องเที่ยวชาวมาเลเซีย ได้นำภาพถ่ายไปแชร์ผ่านทวิตเตอร์ส่วนตัว ก่อนจะมีผู้คนในโลกออนไลน์เข้าไปแสดงความคิดเห็นและแชร์ต่อกันเป็นจำนวนมาก
 
อธิบดีกรมอุทยานแห่งชาติฯ ระบุว่า จากการตรวจสอบข้อมูลตามที่เป็นข่าวเป็นการกล่าวถึงภาพรวม มิได้กล่าวถึงว่าสถานที่ใด ปัจจุบันการประกอบกิจการปางช้างเพื่อการท่องเที่ยว ขณะนี้ยังไม่มีกฎหมายหรือหน่วยงานราชการใดบังคับหรือควบคุมเป็นการเฉพาะ แต่เนื่องจากกิจกรรมปางช้างส่วนใหญ่ให้บริการสำหรับนักท่องเที่ยวต่างชาติ กรมการท่องเที่ยวได้เล็งเห็นความสำคัญ จึงกำหนดมาตรฐานการจัดกิจกรรมปางช้างเพื่อการท่องเที่ยว โดยกำหนดให้ปางช้างที่สมัครใจเข้ามาร่วมดำเนินการอย่างมีมาตรฐาน นอกจากนี้ กรมปศุสัตว์ ได้ออกพระราชบัญญัติป้องกันการทารุณกรรมและการจัดสวัสดิภาพสัตว์ พ.ศ.2557 เพื่อมิให้สัตว์ถูกทารุณกรรม และให้ผู้เป็นเจ้าของต้องจัดสวัสดิภาพให้แก่สัตว์ มิฉะนั้นจะได้รับโทษทางอาญา ทั้งนี้ กรมอุทยานแห่งชาติ สัตว์ป่าและพันธุ์พืช ไม่ได้นิ่งนอนใจ และได้ดำเนินการด้านต่างๆ กับช้างป่าอย่างต่อเนื่อง และแม้ว่าช้างบ้านมิได้อยู่ในการกำกับดูแล ของกรมอุทยานแห่งชาติ สัตว์ป่า และพันธุ์พืช แต่มีช้างบ้านบางส่วนดำเนินกิจกรรมภายในสวนสัตว์สาธารณะ โดยกรมอุทยานแห่งชาติ สัตว์ป่า และพันธุ์พืช จะดำเนินการเฝ้าระวังตรวจตรามิให้มีกิจกรรมที่เข้าข่ายการทรมานหรือกิจกรรมที่ไม่เหมาะสมต่อสัตว์ที่อาจเกิดอันตรายต่อทั้งสัตว์และคน รวมทั้งผู้รับใบอนุญาตต้องจัดสวัสดิภาพสัตว์ ให้มีสภาพที่เหมาะสม โดยได้กำหนดแนวทางปฏิบัติให้สำนักบริหารพื้นที่อนุรักษ์ท้องที่ พิจารณาสั่งการให้เจ้าหน้าที่ผู้รับผิดชอบดำเนินการตรวจสอบควบคุมการดำเนินกิจการสวนสัตว์สาธารณะของผู้รับอนุญาตให้เป็นไปตามกฎ ระเบียบ และเงื่อนไขในการอนุญาตเป็นประจำอย่างน้อย 3 เดือนต่อครั้ง และหากพบการกระทำผิดกฎหมายให้ดำเนินการตามอำนาจหน้าที่โดยเคร่งครัด สำหรับปางช้างทั่วไปที่อยู่ตามสถานที่ท่องเที่ยว จะประสานกับหน่วยงานที่เกี่ยวข้อง เพื่อร่วมมือในการตรวจสอบควบคุมกิจการปางช้างไม่ให้เกิดการทรมานและจัดให้มีสวัสดิภาพที่เหมาะสม
......................"
ชี้แจงประเด็นสำคัญ,https://www.thaigov.go.th/news/contents/details/22339,วันพฤหัสบดีที่ 29 สิงหาคม 2562,19/08/2562,กรมอุทยานแห่งชาติ สัตว์ป่า และพันธุ์พืช ชี้แจงการแก้ไขปัญหาที่ดินทำกินของราษฎรในพื้นที่ป่าอนุรักษ์,กรมอุทยานแห่งชาติ สัตว์ป่า และพันธุ์พืช ชี้แจงการแก้ไขปัญหาที่ดินทำกินของราษฎรในพื้นที่ป่าอนุรักษ์,"พฤหัสบดีที่ 15 สิงหาคม พ.ศ. 2562 นายธัญญา เนติธรรมกุล อธิบดีกรมอุทยานแห่งชาติ สัตว์ป่า และพันธุ์พืชกระทรวงทรัพยากรธรรมชาติและสิ่งแวดล้อม
ชี้แจงกรณีการ แก้ไขปัญหาที่ดินทำกินของราษฎรในพื้นที่ป่าอนุรักษ์ตามมติ ครม. วันที่ 26 พ.ย. 2561 ซึ่งเห็นชอบในหลักการตามมติคณะกรรมการนโยบายที่ดินแห่งชาติ (คทช.) วันที่ 18 มิ.ย. 2561 ในพื้นที่เป้าหมายและกรอบมาตรการแก้ไขปัญหาการอยู่อาศัยและทำกินในพื้นที่ป่าไม้ (ทุกประเภท) โดยราษฎรผู้อยู่อาศัยในเขตป่าอนุรักษ์ ก่อนและหลังมติ ครม. วันที่ 30 มิ.ย. 2541 ให้มีการสำรวจเตรียมความพร้อมของชุมชน ก่อนที่จะมีการดำเนินการอนุญาตให้ใช้ประโยชน์ได้ตามกฎหมาย ภายหลังที่ พ.ร.บ.อุทยานแห่งชาติ พ.ศ. 2562 และ พ.ร.บ.สงวนและคุ้มครองสัตว์ป่า พ.ศ. 2562 มีผลใช้บังคับ เพื่ออนุญาตให้ราษฎรอยู่อาศัย และใช้ประโยชน์ภายในเขตป่าอนุรักษ์ได้ โดยยึดหลักการ ดังนี้ 1.หลักการจัดการพื้นที่ ภายใต้กฎหมายเกี่ยวกับพื้นที่ป่าเพื่อการอนุรักษ์ โดยจะต้องเป็นชุมชนที่อยู่อาศัยเดิม และเป็นการให้สิทธิ์ทำกินมิใช่การให้เอกสารสิทธิ์ 2.แนวทางการจัดการพื้นที่ คือ การสำรวจการครอบครองที่ดิน และการบริหารจัดการพื้นที่ เพื่อให้ได้ข้อตกลง “แนวเขตบริหารเพื่อการอนุรักษ์” เป็นที่ยอมรับของทุกฝ่าย ในรูปแบบการประชาคมของชุมชน 3.เมื่อ พ.ร.บ.อุทยานแห่งชาติ พ.ศ. 2562 และ พ.ร.บ.สงวนและคุ้มครองสัตว์ป่า พ.ศ. 2562 มีผลบังคับใช้แล้ว กรมอุทยานแห่งชาติ สัตว์ป่า และพันธุ์พืช จะนำ “เขตบริหารเพื่อการอนุรักษ์” ที่ได้รับความเห็นชอบร่วมกันแล้ว พร้อมแผนผังแปลงที่ดินและบัญชีรายชื่อราษฎร มาจัดทำเป็นโครงการอนุรักษ์และดูแลรักษาทรัพยากรธรรมชาติ เพื่อเสนอ ครม. ให้ความเห็นชอบ ก่อนที่จะตราเป็น “พระราชกฤษฎีกา” มีระยะเวลาโครงการฯ ตามพระราชกฤษฎีกาคราวละไม่เกิน 20 ปี เพื่อให้ราษฎรสามารถอยู่อาศัยและทำกินภายในเขตป่าอนุรักษ์ได้อย่างถูกต้องตามกฎหมาย ทั้งนี้ ขั้นตอนการประกาศจัดตั้งจะต้องได้รับความเห็นชอบจากผู้นำชุมชน ผ่านความเห็นชอบจาก อปท. ตลอดจนที่ประชุมคณะกรรมการป้องกันและปราบปรามการลักลอบทำลายทรัพยากรป่าไม้ในระดับจังหวัด ก่อนเสนอคณะกรรมการอุทยานแห่งชาติ คณะกรรมการสงวนและคุ้มครองสัตว์ป่าตามขั้นตอน"
ชี้แจงประเด็นสำคัญ,https://www.thaigov.go.th/news/contents/details/21947,วันอังคารที่ 6 สิงหาคม 2562,02/08/2562,องค์การขนส่งมวลชนกรุงเทพชี้แจงข้อเท็จจริง การปรับขึ้นราคาตั๋วโดยสารรถเมล์ ขสมก.,องค์การขนส่งมวลชนกรุงเทพชี้แจงข้อเท็จจริง การปรับขึ้นราคาตั๋วโดยสารรถเมล์ ขสมก.,"พฤหัสบดีที่ 1 สิงหาคม 2562   นายสุระชัย เอี่ยมวชิรสกุล  ผู้อำนวยการ องค์การขนส่งมวลชนกรุงเทพ ชี้แจงกรณีแฟนเพจ ‘รถเมล์ไทยแฟนคลับ’ และ ‘ชุมชนคนรักรถเมล์’ โพสต์ข้อความแจ้งเตือนประชาชนผู้ใช้บริการตั๋วรถเมล์รายสัปดาห์และรายเดือนว่าวันที่ 1 ส.ค. ตั๋ว 4 แบบจะปรับขึ้นราคา โดยตั๋วรายสัปดาห์แบบรถธรรมดาปรับราคาจากเดิม 100 บาท เป็น 120 บาท ตั๋วรายเดือนแบบรถธรรมดาปรับราคาจากเดิม 400 บาท เป็น 480 บาท ตั๋วรายสัปดาห์แบบรถปรับอากาศปรับราคาจากเดิม 200 บาท เป็น 255 บาท และตั๋วรายเดือนแบบรถปรับอากาศ ปรับราคาจากเดิม 800 บาท เป็น 1,020 บาท ว่า องค์การขนส่งมวลชนกรุงเทพ ได้ปรับอัตราค่าโดยสาร ตามมติที่ประชุมคณะกรรมการควบคุมการขนส่งทางบกกลาง ตั้งแต่วันที่ 22 เมษายน 2562  โดยมีการปรับอัตราค่าโดยสาร ดังนี้ รถโดยสารธรรมดาปรับราคาจาก 6.50 บาท เป็น 8 บาท  รถโดยสารปรับอากาศ ครีม-น้ำเงิน ปรับราคาจาก 10 - 18 บาท เป็น 12 - 20 บาท  รถโดยสารปรับอากาศยูโรทู ปรับราคาจาก 11 - 23 บาท เป็น 13 - 25 บาท รถโดยสารปรับอากาศใหม่ NGV ปรับราคาจาก 11 - 23 บาท เป็น 15,20,25 บาท  สำหรับตั๋วโดยสารรายสัปดาห์ - รายเดือน องค์การขนส่งมวลขนกรุงเทพ ได้ชะลอการปรับขึ้นราคา เพื่อเป็นทางเลือกให้กับประชาชนผู้ใช้บริการ  และเพื่อประชาสัมพันธ์เผยแพร่ให้ผู้ใช้บริการได้รับทราบและเตรียมความพร้อม เป็นเวลา 3 เดือน ก่อนมีการปรับขึ้นราคา ซึ่งคณะกรรมการควบคุมการขนส่งทางบกกลาง มีมติเห็นชอบให้มีการปรับขึ้นราคาตั๋วโดยสารรายสัปดาห์ และตั๋วโดยสารรายเดือน ของรถโดยสารธรรมดาและรถโดยสารปรับอากาศ ตั้งแต่วันที่ 1 สิงหาคม 2562
 โดยการปรับขึ้นราคาตั๋วโดยสารรายสัปดาห์ - รายเดือน มีฐานการคำนวณจากราคาค่าโดยสารที่เพิ่มขึ้น  โดยใช้สมมติฐานการปรับราคา คือ ตั๋วโดยสารรถธรรมดา  ราคาเฉลี่ยใบละ 8.00 บาท  ตั๋วโดยสารรถปรับอากาศ    ราคาเฉลี่ยใบละ 17.00 บาท  ให้ผู้ใช้บริการเดินทาง จำนวน 3 เที่ยว/วัน ตั๋วโดยสารรายสัปดาห์ใช้เดินทาง  5 วัน/สัปดาห์ ตั๋วโดยสารรายเดือนใช้เดินทาง 20 วัน/เดือน ทั้งนี้ หลักการคำนวณตั๋วโดยสาร = ราคา x จำนวนเที่ยว/วัน x จำนวนวัน  ตั๋วโดยสารรายสัปดาห์ รถธรรมดา       = 8 x 3 x 5 = 120 บาท    ตั๋วโดยสารรายสัปดาห์ รถปรับอากาศ   = 17 x 3 x 5 = 255 บาท      ตั๋วโดยสารรายเดือน รถธรรมดา           = 8 x 3 x 20 = 480 บาท และตั๋วโดยสารรายเดือน รถปรับอากาศ      = 17 x 3 x 20 = 1,020 บาท 
......................................................................................."
ชี้แจงประเด็นสำคัญ,https://www.thaigov.go.th/news/contents/details/21946,วันอังคารที่ 6 สิงหาคม 2562,02/08/2562,สำนักงานสลากกินแบ่งรัฐบาลชี้แจงข้อวิจารณ์การขายสลากภาพ 12 นักษัตร,สำนักงานสลากกินแบ่งรัฐบาลชี้แจงข้อวิจารณ์การขายสลากภาพ 12 นักษัตร,"พฤหัสบดีที่ 1 สิงหาคม 2562  พันตำรวจเอกบุญส่ง จันทรีศรี  ผู้อำนวยการสำนักงานสลากกินแบ่งรัฐบาล ชี้แจงข้อวิจารณ์การขายสลากภาพ 12 นักษัตรขายผ่านระบบออนไลน์ ว่า คณะกรรมการสลากกินแบ่งรัฐบาลได้ตั้งคณะทำงานเพื่อศึกษาผลิตภัณฑ์ให้สอดคล้องกับพระราชบัญญัติฯ ซึ่งคณะทำงานฯได้ทำการศึกษาค้นคว้าข้อมูลจากสลากประเภทต่างๆจากทั่วโลกเพื่อนำมาเป็นแนวทางในการพัฒนาผลิตภัณฑ์ของสลากไทย  จนได้ข้อสรุปเบื้องต้นว่าสลากแบบรูปภาพ12 นักษัตรหรือ Picture12 เป็นผลิตภัณฑ์ที่มีความเหมาะสมคณะกรรมการสลากฯจึงได้เห็นชอบในหลักการและให้สำนักงานฯจะต้องนำประเภทและรูปแบบผลิตภัณฑ์ใหม่ที่นำเสนอหารือกับหน่วยงานที่เกี่ยวข้องในประเด็นเกี่ยวกับการดำเนินการทั้งหมดว่าเป็นไปตามพรบ.สำนักงานสลากฯหรือไม่  รวมทั้งรับฟังความคิดเห็นของผู้มีส่วนได้ส่วนเสียและศึกษาผลกระทบทางสังคมตามพรบ.สำนักงานสลากฯมาตรา13 (7/1) ก่อนนำเสนอต่อคณะกรรมการสลากฯพิจารณาอีกครั้งหากได้รับความเห็นชอบจะได้นำเสนอต่อคณะรัฐมนตรีเพื่อพิจารณาต่อไป การดำเนินอยู่ภายใต้กรอบของกฎหมายและต้องเป็นไปตามหลักความชอบด้วยกฎหมาย  
สำนักงานฯมิได้กระทำการใดๆอันเป็นการขัดต่อกฎหมายรัฐธรรมนูญหรือละเมิดสิทธิและเสรีภาพของประชาชนหรือตามกฎหมายอื่นใดที่บัญญัติไว้ และไม่ใช่เป็นการบ่อนทำลายประเทศหรือสร้างความเสียหายแก่ประชาชนตามที่ปรากฏตามสื่อต่างๆ ซึ่งในขณะนี้เป็นเพียงการเห็นชอบในหลักการเท่านั้นและสำนักงานฯ  จะต้องจัดให้มีการรับฟังความคิดเห็นของผู้มีส่วนได้เสียและศึกษาผลกระทบทางสังคมก่อนนำเสนอคณะรัฐมนตรีเพื่อพิจารณาต่อไป   กรณีที่สำนักงานฯได้ดำเนินการไปแล้วนั้น"
ชี้แจงประเด็นสำคัญ,https://www.thaigov.go.th/news/contents/details/21945,วันอังคารที่ 6 สิงหาคม 2562,02/08/2562,กรมสรรพสามิตชี้แจงการขึ้นภาษีน้ำตาล,กรมสรรพสามิตชี้แจงการขึ้นภาษีน้ำตาล,"พุธ 31 กรกฎาคม พ.ศ. 2562  นายพชร อนันตศิลป์ อธิบดีกรมสรรพสามิต กล่าวถึงผลกระทบการขึ้นภาษีน้ำตาลว่า  รัฐบาลได้สร้างแรงจูงใจให้ผู้ประกอบอุตสาหกรรมและผู้นำเข้าปรับสูตรการผลิต และผลิตสินค้าเครื่องดื่มที่มีปริมาณน้ำตาลลดลงอย่างต่อเนื่อง โดยมีเป้าหมายจัดเก็บภาษีเครื่องดื่มที่มีสัดส่วนของปริมาณน้ำตาลไม่เกิน 6 กรัมต่อปริมาตรเครื่องดื่ม 100 มิลลิลิตร ภายในระยะเวลา 5-6 ปี มาตรการภาษีถูกนำมาใช้เพื่อลดการบริโภคปริมาณน้ำตาลในสินค้าเครื่องดื่มผ่านกลไกราคา โดยมีการประกาศใช้ภาษีตามปริมาณน้ำตาลในอัตราก้าวหน้าล่วงหน้าเพื่อให้ภาคอุตสาหกรรมมีระยะเวลาในการปรับตัว นอกจากนี้ หน่วยงานที่เกี่ยวข้องยังได้ดำเนินออกมาตรการอื่น ๆ ที่ไม่ใช่มาตรการภาษี เช่น การใช้ฉลาก GDA และ Healthier Choices Logo ส่งผลให้ผู้บริโภคตระหนักถึงผลกระทบต่อสุขภาพในการบริโภคเครื่องดื่มที่มีน้ำตาลมากขึ้น อาจกล่าวได้ว่า สินค้าที่มีน้ำตาลสูงจะมีราคาแพงกว่าและยังส่งผลเสียต่อสุขภาพมากกว่า  ในขณะที่ภาษีความสามารถจะทำให้เครื่องดื่มที่มีน้ำตาลน้อยกว่ามีราคาถูกกว่าและยังส่งผลเสียต่อสุขภาพน้อยกว่าอีกด้วย
อย่างไรก็ตาม สำหรับผลกระทบจากภาษีความหวานต่ออุตสาหกรรมน้ำตาลที่มีจะส่งผลกระทบต่อราคาอ้อยของเกษตรกรนั้น ภาครัฐได้มีการพิจารณาอุปสงค์และอุปทานของอ้อยทั้งระบบเพื่อลดผลกระทบดังกล่าว โดยมีการวางแผนการเพิ่มมูลค่าตลาดทั้งในประเทศและการส่งออกน้ำตาลไปยังต่างประเทศ นอกจากนี้ยังมีการส่งเสริมให้มีการเพิ่มมูลค่าของอ้อยโดยส่งเสริมให้นำไปใช้ในการผลิตสินค้าอื่น อาทิ เอทานอลเพื่อเป็นพลังงานในประเทศและการส่งออก เป็นต้น"
นวัตกรรมสร้างชาติ,https://www.thaigov.go.th/news/contents/details/41229,วันอังคารที่ 27 เมษายน 2564,27/04/2564,นวัตกรรม Innovation Thailand,2 มีนาคม 2564,แสดงผลงานจากนักศึกษา สตาร์ทอัพ และผู้ประกอบการ เป็นนวัตกรรมโดยคนรุ่นใหม่ที่ผ่านการคัดเลือกโครงการภายใต้ผลงานนวัตกรรม (Innovation Thailand) ได้แก่ โครงการ Startup Thailand League ผลงานร้านขายของชำออนไลน์ Happy Grocers  โครงการ Founder Apprentice ผลงานแอปพลิเคชัน Health tech startup ชื่อ Agnos  โครงการ Deep South Startup ผลงาน เครื่องล้างปลาระบบกึ่งอัตโนมัติสำหรับผลิตปลาส้มฮาลาล และโครงการ ม้านิลมังกร จำนวน 2 ผลงาน ได้แก่ ผลิตภัณฑ์น้ำพริกต่างๆ By Chef May และนวัตกรรมสเปรย์ดับเพลิง แบรนด์ FLAMEX
นวัตกรรมสร้างชาติ,https://www.thaigov.go.th/news/contents/details/41228,วันอังคารที่ 27 เมษายน 2564,27/04/2564,ผลงานวิจัยและพัฒนาผลิตภัณฑ์ ในแก้ไขปัญหาการแพร่ระบาดของเชื้อไวรัสโควิด-19,19 มกราคม 2564,คณะผู้บริหารกระทรวงการอุดมศึกษา วิทยาศาสตร์ วิจัยและนวัตกรรมนำแพทย์ และทีมนักวิจัยและพัฒนา เสนอผลงานวิจัยและพัฒนาผลิตภัณฑ์ ในแก้ไขปัญหาการแพร่ระบาดของเชื้อไวรัสโควิด-19 ประกอบด้วย เครื่องตรวจวินิจฉัย “ลักษณะทางพันธุกรรมและการกลายพันธุ์ของเชื้อไวรัสโคโรนา สายพันธุ์ใหม่ 2019 ในประเทศไทย” “ปัญญาประดิษฐ์ในการประเมินการใส่หน้ากากอนามัยของประชาชน” รวมทั้งผลงานที่ได้รับรางวัลการวิจัยแห่งชาติ : รางวัลผลงานประดิษฐ์คิดค้น ประจำปีงบประมาณ 2564 ได้แก่ “เครื่องผลิตละอองไฮโดรเจนเปอร์ออกไซด์สำหรับฆ่าเชื้อ” จากคณะวิทยาศาสตร์ จุฬาลงกรณ์มหาวิทยาลัย และ “ระบบบริการตู้อบฆ่าเชื้อไวรัสแบบไฮบริดควบคุมผ่านอินเตอร์เนตของสรรพสิ่งสำหรับการให้บริการบริเวณสถานที่สาธารณะ” จากคณะเทคโนโลยีอุตสาหกรรม สถาบันเทคโนโลยีจิตรลดา โดยนายกรัฐมนตรีกล่าวขอบคุณทีมแพทย์และคณะวิจัยและพัฒนา รัฐบาลพร้อมผลักดันการคิดค้นนวัตกรรมที่เป็นประโยชน์ สามารถนำไปสู่กระบวนแก้ปัญหาการแพร่ระบาดของไวรัส ทั้งการวิเคราะห์แหล่งที่มาทำให้สามารถระบุสายพันธุ์ไวรัส ช่วยในการควบคุมให้มีประสิทธิมากขึ้น ที่ผ่านมารัฐบาลได้ทำงานอย่างเต็มที่เพื่อแก้ไขปัญหาการแพร่ระบาดของเชื้อไวรัสโควิด-19 ทั้งการแก้ไขปัญหาแรงงานผิดกฎหมาย การจัดทำมาตรการตรวจสอบคัดกรองที่เข้มข้น ซึ่งไทยมีพื้นที่ชายแดนติดกับประเทศเพื่อนบ้านโดยรอบ จึงต้องไม่ประมาทและควบคุมโรคตั้งแต่ต้นทาง รวมทั้งอยากเห็นการต่อยอดงานวิจัยเพื่อให้เกิดประโยชน์เชิงพาณิชย์ อาทิ การนำระบบบริการตู้อบฆ่าเชื้อไวรัสใช้ในสถานศึกษา โรงพยาบาล การพัฒนาเครื่องปรับอากาศให้สามารถพ่นละอองไฮโดรเจนเปอร์ออกไซด์สำหรับฆ่าเชื้อได้
นวัตกรรมสร้างชาติ,https://www.thaigov.go.th/news/contents/details/41227,วันอังคารที่ 27 เมษายน 2564,27/04/2564,การพัฒนากำลังคนดิจิทัล ในหัวข้อ Edtech for all Gens จัดโดยกระทรวงดิจิทัลเพื่อเศรษฐกิจและสังคม,8 ธันวาคม 2563,"​การพัฒนาทักษะดิจิทัลสตาร์ทอัพด้านเทคโนโลยีการศึกษา (Edtech) เพื่อเสริมสร้างทักษะดิจิทัลด้วยการ Reskill, Upskill และ New Skill ได้แก่ เครื่องมือช่วยประเมินผลการเรียนรู้ของนักเรียนแก่คุณครูในห้องเรียนผ่านเกมตอบคําถาม การแสดง Virtual Reality (VR) ช่วยพนักงานฝึกปฏิบัติผ่านโลกเสมือนจริงในสถานการณ์จําลอง และการแข่งขันหุ่นยนต์ซูโม่ด้วยการเขียนโปรแกรมควบคุมหุ่นยนต์ ซึ่งได้รับรางวัลรองชนะเลิศอันดับสองในการแข่งขัน หุ่นยนต์ยุวชนชิงชนะเลิศประเทศไทย ประจําปี 2562
 
นายกรัฐมนตรีชื่นชมดิจิทัลสตาร์ทอัพไทย พร้อมสนับสนุนคนรุ่นใหม่ เปิดพื้นที่ให้มีการพัฒนาอย่างต่อเนื่อง ในระดับมาตรฐานที่สามารถแข่งขันกับสตาร์ทอัพจากต่างประเทศได้ ทั้งสนใจการใช้เทคโนโลยีโลกเสมือนจริง หรือ VR โดยเห็นว่า อาจนำมาใช้ประโยชน์สำหรับการฝึกอบรมแรงงานหรือบุคคลจำนวนมาก ในลักษณะเป็น e-training  ได้เช่นกัน โอกาสเดียวกันนี้ นายกรัฐมนตรียังชมการสาธิตแข่งขันหุ่นยนต์ซูโม่ โดยนักเรียนจากโรงเรียนชลประทานวิทยา พร้อมสนใจสอบถามถึงแนวทางการออกแบบโปรแกรมและกติกาในการเล่น โดยย้ำให้นักเรียนเยาวชนทำกิจกรรมควบคู่ไปกับการเรียนด้วย"
นวัตกรรมสร้างชาติ,https://www.thaigov.go.th/news/contents/details/39976,วันจันทร์ที่ 15 มีนาคม 2564,15/03/2564,Virtual Live Streaming บนพลตฟอร์ม VOOVAM (วู่วาม),17 พฤศจิกายน 2563,"นิทรรศการนำเสนอผลงานดิจิทัลสตาร์ทอัพ “ยกระดับบริการดิจิทัลด้วยเทคโนโลยี 5G” ของสำนักงานส่งเสริมเศรษฐกิจดิจิทัล (DEPA) โดยมีนายพุทธิพงษ์ ปุณณกันต์ รัฐมนตรีว่าการกระทรวงดิจิทัลเพื่อเศรษฐกิจและสังคม นำคณะผู้บริหาร DEPA และสตาร์ทอัพ เสนองานบริการดิจิทัลที่พัฒนาขึ้นเพื่อรับรองภาคธุรกิจและพัฒนาคุณภาพชีวิตประชาชนด้วยเทคโนโลยี 5G ในยุคชีวิตวิถีใหม่ (New Normal) ณ ตึกสันติไมตรี ทำเนียบรัฐบาล

ผู้บริหาร DEPA นำเสนอตัวอย่างสตาร์ทอัพที่ DEPA ให้การสนับสนุนคือแพลตฟอร์ม VOOVAM (วู่วาม) ซึ่งเป็นการให้บริการ Virtual Live Streaming ประกอบไปด้วย 6 บริการหลัก ได้แก่ 1) Virtual Live Streaming Event 2) Webinar 3) Virtual Press Conference 4) Virtual Commerce 5) Virtual Learning และ 6) Internal Conferences ว่าเนื่องจากการแพร่ระบาดของเชื้อไวรัสโควิด-19 ทำให้อุตสาหกรรมสัมมนาและอีเวนท์ต้องนำเทคโนโลยี 5G มาประยุกต์ในการดำเนินธุรกิจด้วยระบบ Virtual Event อาทิ การประชุมทางไกลผ่านจอภาพ การจัดสัมมนา และแถลงข่าวออนไลน์ เพื่อให้ทุกคนสามารถเข้าถึงแพลตฟอร์มได้ทุกสถานที่ ลดภาระค่ายใช้จ่ายในการเดินทาง รวมทั้งใช้เทคโนโลยี IoT และ AI ในการนำมาใช้สำหรับระบบพลังงานอาคารอัตโนมัติ แบบออนไลน์ตลอด 24 ชม. สำหรับ โรงพยาบาล โรงแรม อาคารสำนักงาน และโรงงาน เพื่อวิเคราะห์และตรวจสอบคุณภาพระบบพลังงานไฟฟ้า อากาศ น้ำ และสถานะเครื่องจักร ลดค่าใช้จ่ายและสร้างประสิทธิภาพในการควบคุมเครื่องจักร ด้วย"
นวัตกรรมสร้างชาติ,https://www.thaigov.go.th/news/contents/details/39877,วันพฤหัสบดีที่ 11 มีนาคม 2564,11/03/2564,แอปพลิเคชัน Thailand Plus,12 ตุลาคม 2563,แอปพลิเคชัน Thailand Plus : มีมากกว่าที่คุณคิด โดยเป็นความร่วมมือระหว่างกระทรวงดิจิทัลเพื่อเศรษฐกิจและสังคม กรมควบคุมโรค กระทรวงสาธารณสุข กระทรวงการต่างประเทศ กระทรวงการท่องเที่ยวและกีฬา กระทรวงมหาดไทย กระทรวงคมนาคม สำนักงานตรวจคนเข้าเมือง และสำนักงานพัฒนารัฐบาลดิจิทัล  พัฒนาแอปพลิเคชันติดตามชาวต่างประเทศที่เดินทางเข้าประเทศไทย  เพื่อรองรับนักท่องเที่ยวประเภทพิเศษ Special Tourist Visa (STV) เสมือนบันทึกการเดินทางประจำตัว โดยสามารถระบุความเสี่ยงในสถานที่ต่าง ๆ พร้อมแจ้งเตือนหน่วยงานภาครัฐ  โดยจะไม่มีการกระทบต่อสิทธิเสรีภาพและข้อมูลส่วนบุคคล  ทั้งนี้ นายกรัฐมนตรีขอบคุณทุกภาคส่วนที่มีส่วนในการพัฒนาแอปพลิเคชัน Thailand Plus : มีมากกว่าที่คุณคิด ช่วยสร้างความมั่นใจให้แก่นักท่องเที่ยวในการจะเดินทางไปยังที่ต่าง ๆ ขณะเดียวกันคนในประเทศก็จะยิ่งมั่นใจมากยิ่งขึ้นด้วน เพราะเรามีระบบติดตาม คัดกรองและกักตัว 14 วันแล้ว ถือเป็นการกระตุ้นเศรษฐกิจควบคู่ไปกับการป้องกันโรค
นวัตกรรมสร้างชาติ,https://www.thaigov.go.th/news/contents/details/39875,วันพฤหัสบดีที่ 11 มีนาคม 2564,11/03/2564,การพัฒนาต้นแบบรถโดยสารไฟฟ้า โครงการพัฒนารถโดยสารไฟฟ้าจากรถโดยสารประจำทางใช้แล้วของ ขสมก. (City transit E-buses),29 กันยายน 2563,“การพัฒนาต้นแบบรถโดยสารไฟฟ้า โครงการพัฒนารถโดยสารไฟฟ้าจากรถโดยสารประจำทางใช้แล้วของ ขสมก. (City transit E-buses)” ซึ่งเป็นความร่วมมือระหว่างกระทรวงอุดมศึกษา วิทยาศาสตร์ วิจัย และนวัตกรรม โดย สำนักงานพัฒนาวิทยาศาสตร์และเทคโนโลยีแห่งชาติ (สวทช.) ร่วมกับ การไฟฟ้านครหลวง (กฟน.) การไฟฟ้าส่วนภูมิภาค (กฟภ.) การไฟฟ้าฝ่ายผลิตแห่งประเทศไทย (กฟผ.) องค์การขนส่งมวลชนกรุงเทพ (ขสมก.) และภาคเอกชน 4  บริษัท ได้แก่ บริษัท พานทอง กลการ จำกัด บริษัท โชคนำชัย-ไฮเทคเพลสซิ่ง จำกัด บริษัท รถไฟฟ้า ประเทศไทย จำกัด และ บริษัท สบายมอเตอร์ (ไทยแลนด์) จำกัด โดยพัฒนารถประจำทางที่หมดอายุการใช้งานมาดัดแปลง เป็นรถโดยสารไฟฟ้าต้นแบบ ขนาด 12 เมตร จำนวน 4 คัน มีความเร็วสูงสุดต่อเนื่อง 80 – 90 กิโลเมตรต่อชั่วโมง ขณะนี้อยู่ระหว่างการทดสอบการใช้งานจริง
นวัตกรรมสร้างชาติ,https://www.thaigov.go.th/news/contents/details/39874,วันพฤหัสบดีที่ 11 มีนาคม 2564,11/03/2564,พิพิธภัณฑ์เหมือนจริง (Virtual Museum),15 กันยายน 2563,นายอิทธิพล คุณปลื้ม รัฐมนตรีว่าการกระทรวงวัฒนธรรม นำนายกรัฐมนตรีชมการแสดงหุ่นหลวงหลังได้รับการอนุรักษ์และฟื้นฟู การติดตามนำโบราณวัตถุของไทยในต่างประเทศกลับคืนสู่ประเทศไทยจากสหรัฐอเมริกา และผลงานการใช้เทคโนโลยีในพิพิธภัณฑ์ โดยเป็นการจัดทำพิพิธภัณฑ์เหมือนจริง (Virtual Museum) เพื่อประชาสัมพันธ์วันพิพิธภัณฑ์ไทย ในโอกาสครบรอบ “146 ปี กิจการพิพิธภัณฑ์ไทย” ภายใต้แนวคิด “พิพิธภัณฑ์ เข้าถึงได้ สนุก และทันสมัย” (Learning by Playing) ส่งเสริมการอนุรักษ์ศิลปวัฒนธรรมอันดีงามของประเทศไทย ณ พิพิธภัณฑสถานแห่งชาติ พระนคร ระหว่างวันที่ 15 - 19 กันยายน 2563
นวัตกรรมสร้างชาติ,https://www.thaigov.go.th/news/contents/details/39858,วันพฤหัสบดีที่ 11 มีนาคม 2564,11/03/2564,แอปพลิเคชัน depa PM 2.5,25 สิงหาคม 2563,แอปพลิเคชัน depa PM 2.5  ที่สำนักงานส่งเสริมเศรษฐกิจดิจิทัลร่วมกับ บริษัท แอดวานซ์ อินโฟร์ เซอร์วิส จำกัด (มหาชน) หรือ เอไอเอส ติดตั้งเซนเซอร์ตรวจวัดอุณหภูมิ ความชื้น และฝุ่นละอองขนาดเล็ก PM 2.5 ที่จะเป็นเครื่องมือให้กับประชาชนได้ใช้รับมือกับปัญหาฝุ่นควันและมลพิษ โดยนำร่องในพื้นที่ 3 จังหวัดในอีอีซี (ระยอง ชลบุรี และฉะเชิงเทรา) ที่ได้รับผลกระทบจากปัญหามลพิษ เนื่องจากเป็นพื้นที่ที่มีโรงงานขนาดใหญ่ และระบบการขนส่งทั้งทางรถบรรทุกและเรือจำนวนมาก
นวัตกรรมสร้างชาติ,https://www.thaigov.go.th/news/contents/details/39847,วันพฤหัสบดีที่ 11 มีนาคม 2564,11/03/2564,นวัตกรรม กฝผ. สู้ภัย โควิด-19,9 มิถุนายน 2563,นายสนธิรัตน์ สนธิจิรวงศ์ รัฐมนตรีว่าการกระทรวงพลังงาน และผู้บริหารการไฟฟ้าฝ่ายผลิตแห่งประเทศไทย ( กฟผ.) จัดแสดง “นวัตกรรม กฟผ. สู้ภัย โควิด-19”  พร้อมมอบ 6 นวัตกรรมทางการแพทย์ เพื่อช่วยป้องกันและลดความเสี่ยงให้กับบุคลากรทางการแพทย์ในช่วงการแพร่ระบาดของเชื้อไวรัสโควิด-19  ได้แก่ ฉากกั้นอะคริลิคป้องกันเชื้อ ตู้เก็บสิ่งส่งตรวจระบบความดันลบ ตู้เก็บสิ่งส่งตรวจระบบความดันบวก เตียงเคลื่อนย้ายผู้ป่วยระบบความดันลบ (Isolate chamber) หน้ากากความดันบวกชนิดพกพา (Mobile PAPR Protective Mask) และเสากดแอลกอฮอล์เจลแบบเท้าเหยียบ เพื่อส่งมอบแก่โรงพยาบาลต่าง ๆ ทั่วประเทศ โดยนายกรัฐมนตรี กล่าวชื่นชมนวัตกรรมไทย ที่มีส่วนช่วยสนับสนุนการทำงานของบุคลากรทางการแพทย์และยังเป็นประโยชน์ด้านวิจัยและการพัฒนาของไทยในระยะยาวด้วย
นวัตกรรมสร้างชาติ,https://www.thaigov.go.th/news/contents/details/33777,วันพฤหัสบดีที่ 30 กรกฎาคม 2563,30/07/2563,กิจกรรมโครงการรณรงค์ ปิดเทอมสร้างสรรค์ อัศจรรย์วันว่างและการเล่นเปลี่ยนโลก,วันที่ 3 มีนาคม 2563,"วันนี้ (3 มี.ค. 2563) เวลา 8.30 ณ บริเวณหลังตึกไทยคู่ฟ้า ทำเนียบรัฐบาล ก่อนการประชุมคณะรัฐมนตรี พลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม ได้ร่วมกิจกรรมรณรงค์ “ปิดเทอมสร้างสรรค์...อัศจรรย์วันว่าง ประจำปี 2563”  ที่จัดขึ้นโดย สำนักงานกองทุนสนับสนุนการสร้างเสริมสุขภาพ (สสส.) ซึ่งมีจุดมุ่งหมายให้เยาวชนได้ใช้เวลาว่างในช่วงปิดเทอมให้เกิดประโยชน์ โดยได้มีการเปิดแพลตฟอร์มในชื่อ www.ปิดเทอมสร้างสรรค์.com เพื่อเป็นศูนย์กลางในการรวบรวมข้อมูล กิจกรรมจากทุกหน่วยงาน สนับสนุนกิจกรรมสร้างสรรค์สำหรับเด็กโต และพื้นที่ “เล่นอิสระ” สำหรับเด็กปฐมวัย  รวมทั้งยังร่วมสนับสนุนกิจกรรม จากภาคีเครือข่ายต่าง ๆ ได้แก่

1 กิจกรรม ""จิตอาสา"" เด็กเยาวชนรวมกลุ่มกับผู้ปกครอง ทำ DIY ""เปลี่ยนผ้า เป็นหน้ากาก"" และเจลล้างมือแอลกอฮอล์
2 กิจกรรม ""มุมเล่นกล่อง"" หนึ่งในกิจกรรม ""การเล่นอิสระ"" จากวัสดุเหลือใช้ในบ้านมาประดิษฐ์เป็นของเล่น เช่นหุ่นยนต์และอุปกรณ์ต่างๆ 

ในการนี้ นายกรัฐมนตรีได้ฝากถึงเยาวชนทุกคน ให้ใช้เวลาว่างช่วงปิดเทอมให้เกิดประโยชน์สูงสุด เช่น การเข้าร่วมกิจกรรมของสำนักงานกองทุนสนับสนุนการสร้างเสริมสุขภาพ (สสส.) เพื่อเป็นการพัฒนาศักยภาพของตนเอง  พร้อมแนะนำให้ผู้ปกครองคอยให้คำแนะนำ ปรึกษาเป็นแบบอย่างที่ดีเพื่อเป็นกำลังใจในการพัฒนาประเทศต่อไป รวมทั้งได้มปีระเด็นสั่งการให้กระทรวงสาธารณสุขติดตามสถานการณ์หน้ากากอนามัยขาดแคลนอย่างต่อเนื่องพร้อมสร้างความเข้าใจแก่ประชาชน และกำหนดแนวทางการกระจายหน้ากากอนามัยให้ทั่วถึงประชาชนทั่วประเทศ"
นวัตกรรมสร้างชาติ,https://www.thaigov.go.th/news/contents/details/33776,วันพฤหัสบดีที่ 30 กรกฎาคม 2563,30/07/2563,ลูกบอลดับเพลิง ELIDE FIRE EXTINGUISHING BALL,วันที่ 28 มกราคม 2563,"ลูกบอลดับเพลิงเป็นอุปกรณ์ที่สามารถดับเพลิงเบื้องต้นได้ทุกขนาดและรวดเร็วภายใน 3 -5 วินาที สำหรับ โยน ทอย ปา หรือกลิ้ง เข้ากองเพลิงเมื่อลูกบอลดับเพลิงสัมผัสกับเปลวไฟสามารถดับเพลิงโดยแตกกระจายและผลักดันสารเคมีออกมาดับไฟอัตโนมัติ

28 ม.ค. 63  เวลา 8.30 น. ก่อนการประชุมคณะรัฐมนตรี ณ บริเวณด้านหลังตึกไทยคู่ฟ้า ทำเนียบรัฐบาล พลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เยี่ยมชมนิทรรศการประชาสัมพันธ์ ได้แก่  ผลงานประดิษฐ์และนวัตกรรม จากงานวันนักประดิษฐ์ ประจำปี 2563   วิสาหกิจดิจิทัลเริ่มต้น (Digital Startup) ด้านเทคโนโลยีดิจิทัลเพื่อการบริหารภาครัฐ (GovTech)  

จากนั้นนายกรัฐมนตรีได้เยี่ยมชมผลงานตัวอย่าง ที่จะถูกนำไปแสดงในวันนักประดิษฐ์ ประจำปี 2563 จัดขึ้นโดย สำนักงานการวิจัยแห่งชาติ กระทรวงการอุดมศึกษา วิทยาศาสตร์ วิจัยและนวัตกรรม ร่วมกับ หน่วยงานภาครัฐ ภาคเอกชน สถาบันการศึกษา และองค์กรด้านการวิจัยและการประดิษฐ์คิดค้นนานาชาติ ได้แก่ ระบบผสมปุ๋ยและจ่ายน้ำอัจฉริยะ ระบบควบคุมสภาวะแวดล้อมในโรงเรียน  ระบบควบคุมเครื่องเติมอากาศสำหรับการเพาะเลี้ยงสัตว์น้ำ  ระบบพลาสมาเย็น  ลูกบอลดับเพลิง  และ ระบบควบคุมอุณหภูมิการเผาไหม้ของเครื่องกังหันก๊าซแบบอัตโนมัติ โดยนายกรัฐมนตรีกล่าวชื่นชมทุกผลงานที่นำมาจัดแสดง โดยแนะให้นำผลงานเหล่านี้ไปต่อยอดและพัฒนาเพื่อที่จะนำไปสร้างประโยชน์ต่อไป"
นวัตกรรมสร้างชาติ,https://www.thaigov.go.th/news/contents/details/33774,วันพฤหัสบดีที่ 30 กรกฎาคม 2563,30/07/2563,EOD Robot,วันที่ 28 มกราคม 2563,"เป็นหุ่นยนต์ตรวจหาและเก็บกู้วัตถุระเบิดเพื่อทดแทนความเสี่ยงด้านการสูญเสียหรือบาดเจ็บของเจ้าหน้าที่โดยราคาต่อ 1 หน่วยการผลิตประมาณ 300,000 บาท ทั้งนี้ หุ่นยนต์สามารถติดตั้งอุปกรณ์เสริมเพื่อเพิ่มประสิทธิภาพในการเก็บกู้และทำลายระเบิด  อาทิ เครื่องฉีดน้ำรแงดันสูงสำหรับการฉีดพ่นใส่วัตถุต้องสงสัยเพื่อให้เกิดการลัดวงจรของวัตถุระเบิด

28 ม.ค. 63  เวลา 8.30 น. ก่อนการประชุมคณะรัฐมนตรี ณ บริเวณด้านหลังตึกไทยคู่ฟ้า ทำเนียบรัฐบาล พลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เยี่ยมชมนิทรรศการประชาสัมพันธ์ ได้แก่  ผลงานประดิษฐ์และนวัตกรรม จากงานวันนักประดิษฐ์ ประจำปี 2563   วิสาหกิจดิจิทัลเริ่มต้น (Digital Startup) ด้านเทคโนโลยีดิจิทัลเพื่อการบริหารภาครัฐ (GovTech)  

นายพุทธิพงษ์ ปุณณกันต์ รัฐมนตรีว่าการกระทรวงดิจิทัลเพื่อเศรษฐกิจและสังคม นำเสนอผลงานวิสาหกิจดิจิทัลเริ่มต้น (Digital Startup)  เทคโนโลยีดิจิทัลเพื่อการบริหารภาครัฐ (GovTech) ที่เป็นนวัตกรรมใหม่ อาทิเช่น หุ่นยนต์กู้ภัยและระบบทำแผนที่สามมิติ  หุ่นเย็นเก็บกู้วัตถุระเบิด  แอปพลิเคชันติดตามรถโดยสารประจำทางแบบเรียลไทม์ และ Container Truck Gate Automation หรือระบบอ่านหมายเลขตู้คอนเทนเนอร์และป้ายทะเบียนรถบรรทุกอัตโนมัติ  ซึ่งนายกรัฐมนตรีได้ทดลองใช้หุ่นเย็นเก็บกู้วัตถุระเบิด พร้อมเสนอว่า อยากให้หน่วยงานรัฐที่เกี่ยวข้องได้มีการบูรณาการงานกับนวัตกรรมด้านเทคโนโลยีดิจิทัลเพื่อการบริหารภาครัฐ (GovTech) เพื่อให้ประสิทธิภาพและอำนวยความสะดวกต่อประชาชนมากเพิ่มขึ้น"
นวัตกรรมสร้างชาติ,https://www.thaigov.go.th/news/contents/details/33772,วันพฤหัสบดีที่ 30 กรกฎาคม 2563,30/07/2563,หุ่นยนต์กู้่ภัยและระบบทำแผนที่สามมิติ (iRAP Robot),วันที่ 28 มกราคม 2563,"เป็นหุ่นยนต์ที่ทำงานโดยระบบแสดงแผนที่สามมิติด้วยการจับสัญญาณภาพจากกล้องที่ติดตั้งกับ iRAP Robot ซึ่งเหมาะสมสำหรับการใช้ในภารกิจกู้ภัยในพื้นที่เสี่ยงหรือพื้นที่ที่มนุษย์ไม่สามารถเข้าถึงได้โดยมีราคาต่อ 1 หน่วยการผลิต ประมาณ 500,000 - 1,000,000 บาท ทั้งนี้ผู้วิจัยและพัฒนาอยู่ระหว่างการวิจัยและพัฒนาการปรับเปลี่ยนวัสดุโครงสร้างเพื่อให้มีน้ำหนักเบา  มีการรปรับเปลี่ยนเชิงกายภาพเพื่อให้สามารถเคลื่อนไหวได้อย่างมีความคล่องตัวและเหมาะสมกับสถานการณ์ต่างๆ ได้มากยิงขึ้น

28 ม.ค. 63  เวลา 8.30 น. ก่อนการประชุมคณะรัฐมนตรี ณ บริเวณด้านหลังตึกไทยคู่ฟ้า ทำเนียบรัฐบาล พลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เยี่ยมชมนิทรรศการประชาสัมพันธ์ ได้แก่  ผลงานประดิษฐ์และนวัตกรรม จากงานวันนักประดิษฐ์ ประจำปี 2563   วิสาหกิจดิจิทัลเริ่มต้น (Digital Startup) ด้านเทคโนโลยีดิจิทัลเพื่อการบริหารภาครัฐ (GovTech)  

นายพุทธิพงษ์ ปุณณกันต์ รัฐมนตรีว่าการกระทรวงดิจิทัลเพื่อเศรษฐกิจและสังคม นำเสนอผลงานวิสาหกิจดิจิทัลเริ่มต้น (Digital Startup)  เทคโนโลยีดิจิทัลเพื่อการบริหารภาครัฐ (GovTech) ที่เป็นนวัตกรรมใหม่ อาทิเช่น หุ่นยนต์กู้ภัยและระบบทำแผนที่สามมิติ  หุ่นเย็นเก็บกู้วัตถุระเบิด  แอปพลิเคชันติดตามรถโดยสารประจำทางแบบเรียลไทม์ และ Container Truck Gate Automation หรือระบบอ่านหมายเลขตู้คอนเทนเนอร์และป้ายทะเบียนรถบรรทุกอัตโนมัติ  ซึ่งนายกรัฐมนตรีได้ทดลองใช้หุ่นเย็นเก็บกู้วัตถุระเบิด พร้อมเสนอว่า อยากให้หน่วยงานรัฐที่เกี่ยวข้องได้มีการบูรณาการงานกับนวัตกรรมด้านเทคโนโลยีดิจิทัลเพื่อการบริหารภาครัฐ (GovTech) เพื่อให้ประสิทธิภาพและอำนวยความสะดวกต่อประชาชนมากเพิ่มขึ้น"
นวัตกรรมสร้างชาติ,https://www.thaigov.go.th/news/contents/details/33577,วันพฤหัสบดีที่ 30 กรกฎาคม 2563,22/07/2563,การใช้อากาศยานไร้คนขับ (Drone),วันที่ 7 ตุลาคม 2563,รัฐมนตรีว่าการกระทรวงดิจิทัลเพื่อเศรษฐกิจและสังคม นำเสนอนายกรัฐมนตรีและคณะรัฐมนตรี การใช้อากาศยานไร้คนขับ หรือ Drone ในบริบทต่างๆ เพื่อตอบโจทย์ การยกระดับคุณภาพชีวิตด้วย Drone อาทิ Recue Drone หรือ โดรนเพื่อการช่วยเหลือฉุกเฉิน ซึ่งสามารถขนส่งอุปกรณ์ช่วยเหลือฉุกเฉินได้อย่างทันถ่วงที รวมถึงสามารถทำการสำรวจพื้นที่จากมุมสูง เพื่อลดข้อจำกัดการเข้าพื้นที่ ที่ยากต่อกาเข้าถึง โดยการนำเสนอจะเป็นการฉายวีดีทัศน์ตัวอย่างการเข้าช่วยเหลือฉุกเฉินด้วยโดรน
นวัตกรรมสร้างชาติ,https://www.thaigov.go.th/news/contents/details/33518,วันจันทร์ที่ 20 กรกฎาคม 2563,20/07/2563,แพลตฟอร์มพัฒนาทักษะ,วันที่ 18 กุมภาพันธ์ 2563,"เพื่อสร้างสรรค์บุคลากรด้านเทคโนโลยีและเพิ่มขีดความสามารถในการแบ่งขันขององค์กรในยุคดิจิทัล
 
18 ก.พ. 63 เวลา 8.30 น. ณ บริเวณหลังตึกไทยคู่ฟ้า ทำเนียบรัฐบาล ก่อนการประชุมคณะรัฐมนตรี พลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม  เยี่ยมชมนิทรรศการประชาสัมพันธ์ผลงานวิสาหกิจดิจิทัลเริ่มต้น (Digital Startup) ด้านเทคโนโลยีเพื่อการศึกษา (EdTech) โดยกระทรวงดิจิทัลเพื่อเศรษฐกิจและสังคม
 
นายพุทธิพงษ์ ปุณณกันต์ รัฐมนตรีว่าการกระทรวงดิจิทัลเพื่อเศรษฐกิจและสังคม และนายณัฏฐพล  ทีปสุวรรณ รัฐมนตรีว่าการกระทรวงศึกษาธิการ นำคณะวิสาหกิจดิจิทัลเริ่มต้น (Digital Startup) ด้านเทคโนโลยีเพื่อการศึกษา (EdTech) เสนอผลงานประกอบด้วย Globlish แพลตฟอร์มการเรียนภาษาอังกฤษออนไลน์ให้มีประสิทธิภาพและหลากหลาย Inskru แพลตฟอร์มชุมชนสำหรับครูผู้สอนในการแลกเปลี่ยนแนวคิดการสอน  เพื่อเปลี่ยนห้องเรียนให้มีความสุขและมีคุณภาพ Sati บริการฝึกขับรถขนาดใหญ่เสมือนจริง โดยการใช้ Digital Content ให้ผู้ฝึกได้รับการฝึกก่อนขับจริง เพื่อแก้ไขปัญหาการเกิดอุบัติเหตุเพิ่มสมรรถนะและฝีมือแรงงาน และ Skooldio แพลตฟอร์มพัฒนาทักษะ เพื่อสร้างสรรค์บุคลากรด้านเทคโนโลยี และเพิ่มขีดความสามารถในการแข่งขันขององค์กรในยุคดิจิทัล ซึ่งนายกรัฐมนตรีได้แสดงความชื่นชมต่อผลงานที่ถูกพัฒนาโดยคนรุ่นใหม่ และรัฐบาลนั้นก็เน้นแก้ไขและปฎิรูปเรื่องการศึกษามาโดยตลอด ทั้งเยาวชนและบุคลากรทางการศึกษา เพื่อสร้างความเป็นสากล รวมทั้งการใช้เทคโนโลยีเข้ามาเป็นตัวช่วยในชีวิตประจำวัน นายกรัฐมนตรียังเสนอแนะให้มีการต่อยอดเทคโนโลยีเพื่อประยุกต์ใช้ในด้านต่าง ๆ เช่น ด้านระบบการขนส่ง ด้านการเกษตร อีกด้วย"
นวัตกรรมสร้างชาติ,https://www.thaigov.go.th/news/contents/details/33517,วันจันทร์ที่ 20 กรกฎาคม 2563,20/07/2563,บริการฝึกขับรถขนาดใหญ่เสมือนจริง โดยการใช้ Digital Content,วันที่ 18 กุมภาพันธ์ 2563,"เพื่อให้ผู้ฝึกได้รับการฝึกขับรถก่อนขับจริง เพื่อแก้ไขปัญหาการเกิดอุบัติเหตุเพิ่มสมรรถนะและฝีมือแรงงาน
 
18 ก.พ. 63 เวลา 8.30 น. ณ บริเวณหลังตึกไทยคู่ฟ้า ทำเนียบรัฐบาล ก่อนการประชุมคณะรัฐมนตรี พลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม  เยี่ยมชมนิทรรศการประชาสัมพันธ์ผลงานวิสาหกิจดิจิทัลเริ่มต้น (Digital Startup) ด้านเทคโนโลยีเพื่อการศึกษา (EdTech) โดยกระทรวงดิจิทัลเพื่อเศรษฐกิจและสังคม
 
นายพุทธิพงษ์ ปุณณกันต์ รัฐมนตรีว่าการกระทรวงดิจิทัลเพื่อเศรษฐกิจและสังคม และนายณัฏฐพล  ทีปสุวรรณ รัฐมนตรีว่าการกระทรวงศึกษาธิการ นำคณะวิสาหกิจดิจิทัลเริ่มต้น (Digital Startup) ด้านเทคโนโลยีเพื่อการศึกษา (EdTech) เสนอผลงานประกอบด้วย Globlish แพลตฟอร์มการเรียนภาษาอังกฤษออนไลน์ให้มีประสิทธิภาพและหลากหลาย Inskru แพลตฟอร์มชุมชนสำหรับครูผู้สอนในการแลกเปลี่ยนแนวคิดการสอน  เพื่อเปลี่ยนห้องเรียนให้มีความสุขและมีคุณภาพ Sati บริการฝึกขับรถขนาดใหญ่เสมือนจริง โดยการใช้ Digital Content ให้ผู้ฝึกได้รับการฝึกก่อนขับจริง เพื่อแก้ไขปัญหาการเกิดอุบัติเหตุเพิ่มสมรรถนะและฝีมือแรงงาน และ Skooldio แพลตฟอร์มพัฒนาทักษะ เพื่อสร้างสรรค์บุคลากรด้านเทคโนโลยี และเพิ่มขีดความสามารถในการแข่งขันขององค์กรในยุคดิจิทัล ซึ่งนายกรัฐมนตรีได้แสดงความชื่นชมต่อผลงานที่ถูกพัฒนาโดยคนรุ่นใหม่ และรัฐบาลนั้นก็เน้นแก้ไขและปฎิรูปเรื่องการศึกษามาโดยตลอด ทั้งเยาวชนและบุคลากรทางการศึกษา เพื่อสร้างความเป็นสากล รวมทั้งการใช้เทคโนโลยีเข้ามาเป็นตัวช่วยในชีวิตประจำวัน นายกรัฐมนตรียังเสนอแนะให้มีการต่อยอดเทคโนโลยีเพื่อประยุกต์ใช้ในด้านต่าง ๆ เช่น ด้านระบบการขนส่ง ด้านการเกษตร อีกด้วย"
นวัตกรรมสร้างชาติ,https://www.thaigov.go.th/news/contents/details/33513,วันจันทร์ที่ 20 กรกฎาคม 2563,20/07/2563,แพลตฟอร์มชุมชนสำหรับครูผู้สอนในการแลกเปลี่ยนแนวคิด (IDEA) ในการสอน,วันที่ 18 กุมภาพันธ์ 2563,"เพื่อเปลี่ยนแปลงห้องเรียนให้มีความสุขและมีคุณภาพ รวมทั้งได้เปิดให้ครูสามารถแลกเปลี่ยนไอเดียการสอนและเปิดมุมมองในการสอน
 
18 ก.พ. 63 เวลา 8.30 น. ณ บริเวณหลังตึกไทยคู่ฟ้า ทำเนียบรัฐบาล ก่อนการประชุมคณะรัฐมนตรี พลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม  เยี่ยมชมนิทรรศการประชาสัมพันธ์ผลงานวิสาหกิจดิจิทัลเริ่มต้น (Digital Startup) ด้านเทคโนโลยีเพื่อการศึกษา (EdTech) โดยกระทรวงดิจิทัลเพื่อเศรษฐกิจและสังคม
 
นายพุทธิพงษ์ ปุณณกันต์ รัฐมนตรีว่าการกระทรวงดิจิทัลเพื่อเศรษฐกิจและสังคม และนายณัฏฐพล  ทีปสุวรรณ รัฐมนตรีว่าการกระทรวงศึกษาธิการ นำคณะวิสาหกิจดิจิทัลเริ่มต้น (Digital Startup) ด้านเทคโนโลยีเพื่อการศึกษา (EdTech) เสนอผลงานประกอบด้วย Globlish แพลตฟอร์มการเรียนภาษาอังกฤษออนไลน์ให้มีประสิทธิภาพและหลากหลาย Inskru แพลตฟอร์มชุมชนสำหรับครูผู้สอนในการแลกเปลี่ยนแนวคิดการสอน  เพื่อเปลี่ยนห้องเรียนให้มีความสุขและมีคุณภาพ Sati บริการฝึกขับรถขนาดใหญ่เสมือนจริง โดยการใช้ Digital Content ให้ผู้ฝึกได้รับการฝึกก่อนขับจริง เพื่อแก้ไขปัญหาการเกิดอุบัติเหตุเพิ่มสมรรถนะและฝีมือแรงงาน และ Skooldio แพลตฟอร์มพัฒนาทักษะ เพื่อสร้างสรรค์บุคลากรด้านเทคโนโลยี และเพิ่มขีดความสามารถในการแข่งขันขององค์กรในยุคดิจิทัล ซึ่งนายกรัฐมนตรีได้แสดงความชื่นชมต่อผลงานที่ถูกพัฒนาโดยคนรุ่นใหม่ และรัฐบาลนั้นก็เน้นแก้ไขและปฎิรูปเรื่องการศึกษามาโดยตลอด ทั้งเยาวชนและบุคลากรทางการศึกษา เพื่อสร้างความเป็นสากล รวมทั้งการใช้เทคโนโลยีเข้ามาเป็นตัวช่วยในชีวิตประจำวัน นายกรัฐมนตรียังเสนอแนะให้มีการต่อยอดเทคโนโลยีเพื่อประยุกต์ใช้ในด้านต่าง ๆ เช่น ด้านระบบการขนส่ง ด้านการเกษตร อีกด้วย"
นวัตกรรมสร้างชาติ,https://www.thaigov.go.th/news/contents/details/33511,วันจันทร์ที่ 20 กรกฎาคม 2563,20/07/2563,แพลตฟอร์มการเรียนภาษาอังกฤษออนไลน์ให้มีประสิทธิภาพหลากหลาย,วันที่ 18 กุมภาพันธ์ 2563,"สมัครเรียนออนไลน์ผ่านเว็บไซต์ ซึ่งสามารถเลือกเวลาเรียนได้ตลอด โดยเรียนผ่านคอมพิวเตอร์หรือสมาร์ทโฟน ระบบอีเลิร์นนิ่ง ไลฟ์สด
 
18 ก.พ. 63 เวลา 8.30 น. ณ บริเวณหลังตึกไทยคู่ฟ้า ทำเนียบรัฐบาล ก่อนการประชุมคณะรัฐมนตรี พลเอกประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม  เยี่ยมชมนิทรรศการประชาสัมพันธ์ผลงานวิสาหกิจดิจิทัลเริ่มต้น (Digital Startup) ด้านเทคโนโลยีเพื่อการศึกษา (EdTech) โดยกระทรวงดิจิทัลเพื่อเศรษฐกิจและสังคม
 
นายพุทธิพงษ์ ปุณณกันต์ รัฐมนตรีว่าการกระทรวงดิจิทัลเพื่อเศรษฐกิจและสังคม และนายณัฏฐพล  ทีปสุวรรณ รัฐมนตรีว่าการกระทรวงศึกษาธิการ นำคณะวิสาหกิจดิจิทัลเริ่มต้น (Digital Startup) ด้านเทคโนโลยีเพื่อการศึกษา (EdTech) เสนอผลงานประกอบด้วย Globlish แพลตฟอร์มการเรียนภาษาอังกฤษออนไลน์ให้มีประสิทธิภาพและหลากหลาย Inskru แพลตฟอร์มชุมชนสำหรับครูผู้สอนในการแลกเปลี่ยนแนวคิดการสอน  เพื่อเปลี่ยนห้องเรียนให้มีความสุขและมีคุณภาพ Sati บริการฝึกขับรถขนาดใหญ่เสมือนจริง โดยการใช้ Digital Content ให้ผู้ฝึกได้รับการฝึกก่อนขับจริง เพื่อแก้ไขปัญหาการเกิดอุบัติเหตุเพิ่มสมรรถนะและฝีมือแรงงาน และ Skooldio แพลตฟอร์มพัฒนาทักษะ เพื่อสร้างสรรค์บุคลากรด้านเทคโนโลยี และเพิ่มขีดความสามารถในการแข่งขันขององค์กรในยุคดิจิทัล ซึ่งนายกรัฐมนตรีได้แสดงความชื่นชมต่อผลงานที่ถูกพัฒนาโดยคนรุ่นใหม่ และรัฐบาลนั้นก็เน้นแก้ไขและปฎิรูปเรื่องการศึกษามาโดยตลอด ทั้งเยาวชนและบุคลากรทางการศึกษา เพื่อสร้างความเป็นสากล รวมทั้งการใช้เทคโนโลยีเข้ามาเป็นตัวช่วยในชีวิตประจำวัน นายกรัฐมนตรียังเสนอแนะให้มีการต่อยอดเทคโนโลยีเพื่อประยุกต์ใช้ในด้านต่าง ๆ เช่น ด้านระบบการขนส่ง ด้านการเกษตร อีกด้วย"
นวัตกรรมสร้างชาติ,https://www.thaigov.go.th/news/contents/details/33506,วันจันทร์ที่ 20 กรกฎาคม 2563,20/07/2563,QueQ Hospital,วันที่ 4 กุมภาพันธ์ 2563,"เป็นระบบจองคิวออนไลน์ ผ่าน Smartphone โดยให้บริการจองคิวสำหรับโรงพยาบาล คลินิก และศูนย์บริการสาธารณสุข
 
4 ก.พ. 63 ก่อนการประชุมคณะรัฐมนตรี ณ บริเวณด้านหลังตึกไทยคู่ฟ้า ทำเนียบรัฐบาล พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เยี่ยมชมนิทรรศการประชาสัมพันธ์จัดโดย กระทรวงดิจิทัลเพื่อเศรษฐกิจและสังคม ดังนี้
 
กระทรวงดิจิทัลเพื่อเศรษฐกิจและสังคมได้จัดนิทรรศการวิสาหกิจดิจิทัลเริ่มต้น (Digital Startup) เพื่อแสดงผลงานตัวอย่างด้านเทคโนโลยีสุขภาพ (HealthTech) แด่นายกรัฐมนตรี เพื่อยกระดับบริการทางการแพทย์และสาธารณสุขไทย ประกอบไปด้วย  ระบบใบสั่งยาอิเล็กทรอนิกส์ ซึ่งเป็นการเชื่อมโยงการให้บริการระหว่างโรงพยาบาลและร้านขายยา  แอปพลิเคชันเกมที่ผสมผสานการออกกำลังกาย เพื่อให้ผู้เล่นสนุกสนานกับการเล่นเกมและออกกำลังกายไปพร้อม ๆ กัน  แอปพลิเคชันอูก้า ที่สามารพูดคุยระบบวิดีโอคอลล์กับจิตแพทย์ได้โดยตรง และ  QueQ Hospital สำหรับจองคิวโรงพยาบาล คลินิก และศูนย์บริการทางสาธารณสุข โดยนายกรัฐมนตรีได้กล่าวชื่นชมผลงานที่ทั้งหมดที่ถูกพัฒนาว่ามีความสอดคล้องกับยุทธศาสตร์ชาติ 6 ข้อ ช่วยให้ประเทศไทยพัฒนาอย่างยั่งยืน และขอเชิญชวนคนไทยหันมาออกกำลังกายเพื่อสุขภาพที่ดีรวมถึงการดูแลสุขภาพจิตไม่ให้มีความเครียด"
นวัตกรรมสร้างชาติ,https://www.thaigov.go.th/news/contents/details/33505,วันจันทร์ที่ 20 กรกฎาคม 2563,,แอปพลิเคชั่นลูกก้า,วันที่ 4 กุมภาพันธ์ 2563,"เป็นแอปพลิเคชั่นให้บริการแบบทดสอบความเครียด พูดคุยผ่านระบบวิดีโอคอลกับจิตแพทย์และนักจิตวิทยาผ่านแอปพลิเคชั่น

4 ก.พ. 63 ก่อนการประชุมคณะรัฐมนตรี ณ บริเวณด้านหลังตึกไทยคู่ฟ้า ทำเนียบรัฐบาล พลเอก ประยุทธ์ จันทร์โอชา นายกรัฐมนตรีและรัฐมนตรีว่าการกระทรวงกลาโหม เยี่ยมชมนิทรรศการประชาสัมพันธ์จัดโดย กระทรวงดิจิทัลเพื่อเศรษฐกิจและสังคม ดังนี้

กระทรวงดิจิทัลเพื่อเศรษฐกิจและสังคมได้จัดนิทรรศการวิสาหกิจดิจิทัลเริ่มต้น (Digital Startup) เพื่อแสดงผลงานตัวอย่างด้านเทคโนโลยีสุขภาพ (HealthTech) แด่นายกรัฐมนตรี เพื่อยกระดับบริการทางการแพทย์และสาธารณสุขไทย ประกอบไปด้วย  ระบบใบสั่งยาอิเล็กทรอนิกส์ ซึ่งเป็นการเชื่อมโยงการให้บริการระหว่างโรงพยาบาลและร้านขายยา  แอปพลิเคชันเกมที่ผสมผสานการออกกำลังกาย เพื่อให้ผู้เล่นสนุกสนานกับการเล่นเกมและออกกำลังกายไปพร้อม ๆ กัน  แอปพลิเคชันอูก้า ที่สามารพูดคุยระบบวิดีโอคอลล์กับจิตแพทย์ได้โดยตรง และ  QueQ Hospital สำหรับจองคิวโรงพยาบาล คลินิก และศูนย์บริการทางสาธารณสุข โดยนายกรัฐมนตรีได้กล่าวชื่นชมผลงานที่ทั้งหมดที่ถูกพัฒนาว่ามีความสอดคล้องกับยุทธศาสตร์ชาติ 6 ข้อ ช่วยให้ประเทศไทยพัฒนาอย่างยั่งยืน และขอเชิญชวนคนไทยหันมาออกกำลังกายเพื่อสุขภาพที่ดีรวมถึงการดูแลสุขภาพจิตไม่ให้มีความเครียด"
รายการวิทยุไทยคู่ฟ้า,https://www.thaigov.go.th/news/contents/details/68213,วันจันทร์ที่ 15 พฤษภาคม 2566,,พาณิชย์ลดราคา Lot 24 Back to School บรรเทาภาระผู้ปกครอง (รีรัน),วันจันทร์ที่ 15 พฤษภาคม 2566,"ต่อจากนี้ไป ขอเชิญรับฟังไทยคู่ฟ้า

กระทรวงพาณิชย์ จัดโครงการพาณิชย์ลดราคา ช่วยประชาชน Lot 24 Back to School
เพื่อบรรเทาภาระค่าใช้จ่ายผู้ปกครองช่วงเปิดภาคเรียน โดยจำหน่ายสินค้าที่จำเป็น 11 หมวด ได้แก่
เครื่องแบบนักเรียน รองเท้าถุงเท้า กระเป๋าเรียน ตำราเรียนและหนังสือ เครื่องเขียน สื่อการเรียนการสอน
อุปกรณ์ไฟฟ้า อุปกรณ์สำนักงาน อุปกรณ์อินเตอร์เน็ตและแพลตฟอร์มออนไลน์ รวมกว่า 6,000 รายการ
ลดสูงสุดร้อยละ 85 ผู้ปกครองสามารถเลือกซื้อได้ตั้งแต่บัดนี้ – 31 พ.ค.2566 ที่ห้างสรรพสินค้า Big C,
Makro, Lotus’s, The Mall, เซ็นทรัล, B2S, SuperSport, Office Mate, Power Buy, Robinson, ดูโฮม,
โกลบอลล์ เฮ้าส์, โฮมโปร และสมใจเครื่องเขียน ทุกสาขาทั่วประเทศ

“สื่อสารภารกิจรัฐบาล” กับสำนักโฆษก สำนักเลขาธิการนายกรัฐมนตรี"
รายการวิทยุไทยคู่ฟ้า,https://www.thaigov.go.th/news/contents/details/68212,วันจันทร์ที่ 15 พฤษภาคม 2566,,เตรียมกำหนดมาตรฐานรับรองผลิตภัณฑ์-บริการทางการแพทย์แผนไทย (รีรัน),วันอาทิตย์ที่ 14 พฤษภาคม 2566,"ต่อจากนี้ไป ขอเชิญรับฟังไทยคู่ฟ้า

ปัจจุบันอุตสาหกรรมสมุนไพรไทยสร้างรายได้แก่ประเทศกว่า 45,000 ล้านบาทต่อปี
สำนักงานมาตรฐานผลิตภัณฑ์อุตสาหกรรม จึงร่วมกับ สภาการแพทย์แผนไทย
เตรียมสำรวจความต้องการของผู้ประกอบการเกี่ยวกับสมุนไพรและการแพทย์แผนไทยเพื่อจัดทำแผนกำหนดม
าตรฐานภายในเดือน มิ.ย.2566 โดยจะเริ่มจากกำหนดมาตรฐาน มอก.เอส ผลิตภัณฑ์สมุนไพร
บริการนวดแผนไทย และบริการนวดเพื่อสุขภาพ จากนั้นจะพัฒนาไปถึงมาตรฐาน มอก.
สำหรับผลิตภัณฑ์สมุนไพรในระดับอุตสาหกรรม เพื่อเพิ่มโอกาสในการแข่งขันทางธุรกิจให้แก่ผู้ประกอบการ
SMEs ไทยมากขึ้น ผู้ประกอบการ SMEs ที่สนใจยื่นขอรับการรับรองได้ที่ เว็บไซต์ tisi.go.th สอบถามโทร 0
2430 6826 ในวันและเวลาราชการ

“สื่อสารภารกิจรัฐบาล” กับสำนักโฆษก สำนักเลขาธิการนายกรัฐมนตรี"
รายการวิทยุไทยคู่ฟ้า,https://www.thaigov.go.th/news/contents/details/68211,วันจันทร์ที่ 15 พฤษภาคม 2566,,ไทยพร้อมจับมืออาเซียนพัฒนาการผลิตยานยนต์ไฟฟ้าให้เป็นศูนย์กลางระดับโลก (รีรัน),วันเสาร์ที่ 13 พฤษภาคม 2566,"ต่อจากนี้ไป ขอเชิญรับฟังไทยคู่ฟ้า

ที่ประชุมคณะรัฐมนตรี
เห็นชอบร่างปฏิญญาผู้นำอาเซียนว่าด้วยการพัฒนาระบบนิเวศสำหรับยานยนต์ไฟฟ้าระดับภูมิภาค
ซึ่งเป็นการแสดงเจตจำนงที่จะส่งเสริมอุตสาหกรรมยานยนต์ไฟฟ้าร่วมกันผ่านการกระจายการลงทุน
ส่งเสริมการลงทุน และส่งเสริมความร่วมมือทั้งจากประเทศสมาชิกและภาคีภายนอก เช่น
ปรับปรุงโครงสร้างพื้นฐานและสถานีอัดประจุไฟฟ้า สร้างสภาพแวดล้อมทางธุรกิจที่ดึงดูดการลงทุน
ร่วมมือกันวิจัยและพัฒนา และพัฒนาทรัพยากรมนุษย์
เพื่อให้อาเซียนเป็นศูนย์กลางการผลิตอุตสาหกรรมยานยนต์ไฟฟ้าระดับโลกสร้างการเติบโตทางเศรษฐกิจของภู
มิภาคที่ยั่งยืน ทั้งนี้ จะมีการเห็นชอบร่างเอกสารในการประชุมคณะมนตรีประชาคมอาเซียน
และการประชุมสุดยอดอาเซียน ช่วงวันที่ 6 - 11 พ.ค. นี้ ที่ประเทศอินโดนีเซีย

“สื่อสารภารกิจรัฐบาล” กับสำนักโฆษก สำนักเลขาธิการนายกรัฐมนตรี"
รายการวิทยุไทยคู่ฟ้า,https://www.thaigov.go.th/news/contents/details/68210,วันจันทร์ที่ 15 พฤษภาคม 2566,,BCG Farming ศูนย์ต้นแบบการเกษตรแนวใหม่ (รีรัน),วันศุกร์ที่ 12 พฤษภาคม 2566,"ต่อจากนี้ไป ขอเชิญรับฟังไทยคู่ฟ้า

กระทรวงการอุดมศึกษา วิทยาศาสตร์ วิจัยและนวัตกรรม ดำเนินโครงการศูนย์ BCG Farming ที่
อ.เกาะสมุย จ.สุราษฎร์ธานี ให้เป็นแหล่งเรียนรู้ทางการเกษตรแนวใหม่โดยนำแนวคิด BCG
บูรณาการกับงานวิจัยและนวัตกรรมไปพัฒนาภาคเกษตรกรรมตั้งแต่ขั้นการผลิตจนถึงการบริโภค เช่น
ยกระดับผลผลิตด้วยการปลูกข้าวที่อุดมด้วยแร่ธาตุซีลีเนียมซึ่งช่วยเสริมสร้างภูมิคุ้มกันแก่ผู้บริโภค
ใช้ปุ๋ยอินทรีย์เคมีเสริมซีลีเนียม และนำฟางข้าวที่เหลือทิ้งจากกระบวนการผลิตไปเพาะเห็ดเศรษฐกิจ
สร้างโรงเรือนปลูกพืชปลอดสาร
เพาะเลี้ยงปลาน้ำจืดและสร้างรายได้แก่เกษตรกรด้วยการแปรรูปผลิตผลให้ตอบโจทย์ผู้บริโภคยุคใหม่
เพื่อให้ชุมชนพึ่งพาตนเองได้อย่างครบวงจรและยั่งยืน ตลอดจนเป็นต้นแบบในการขยายผลไปสู่พื้นที่อื่น

“สื่อสารภารกิจรัฐบาล” กับสำนักโฆษก สำนักเลขาธิการนายกรัฐมนตรี"
รายการวิทยุไทยคู่ฟ้า,https://www.thaigov.go.th/news/contents/details/68209,วันจันทร์ที่ 15 พฤษภาคม 2566,,สะพานเชื่อมระบบนิเวศน์แห่งแรกของไทย ส่งเสริมการอยู่ร่วมกันอย่างยั่งยืน (รีรัน),วันพฤหัสบดีที่ 11 พฤษภาคม 2566,"ต่อจากนี้ไป ขอเชิญรับฟังไทยคู่ฟ้า

กรมทางหลวงชนบท ดำเนินโครงการก่อสร้างสะพานเชื่อมระบบนิเวศน์แห่งแรกในประเทศไทย จำนวน
2 สะพาน บนทางหลวงชนบทสาย รย.4060 อ.เขาชะเมา และ อ.แก่งหางแมว จ.ระยอง และ จ.จันทบุรี
เพื่อเชื่อมต่อระบบนิเวศน์ระหว่างเขตรักษาพันธุ์สัตว์ป่าเขาอ่างฤๅไน และ อุทยานแห่งชาติเขาชะเมา – เขาวง
โดยให้รถยนต์สามารถสัญจรได้บนสะพานและสัตว์ป่าสามารถเดินลอดใต้สะพานได้อย่างสะดวกปลอดภัย
ส่งเสริมการอยู่ร่วมกันอย่างยั่งยืน นอกจากนี้ ทั้ง 2 สะพานยังมีที่จอดรถบนสะพานทั้ง 2 ด้าน ด้านละ 30
เมตร
เพื่อให้เจ้าหน้าที่และประชาชนสามารถสังเกตพฤติกรรมของสัตว์ป่าที่เดินผ่านหรืออาศัยอยู่บริเวณสะพานได้
เป็นการส่งเสริมการท่องเที่ยวภายในประเทศอีกทาง ทั้งนี้ คาดว่าจะแล้วเสร็จในช่วงกลางปี 2568

“สื่อสารภารกิจรัฐบาล” กับสำนักโฆษก สำนักเลขาธิการนายกรัฐมนตรี"
รายการวิทยุไทยคู่ฟ้า,https://www.thaigov.go.th/news/contents/details/68208,วันจันทร์ที่ 15 พฤษภาคม 2566,,จัดอบรมเสริมทักษะดิจิทัลแก่แรงงานทั่วประเทศ (รีรัน),วันพุธที่ 10 พฤษภาคม 2566,"ต่อจากนี้ไป ขอเชิญรับฟังไทยคู่ฟ้า

กรมพัฒนาฝีมือแรงงาน จัดการฝึกอบรมทักษะด้านดิจิทัลทั้งแบบ Online และ Onside
แก่แรงงานทั่วประเทศให้สามารถใช้เทคโนโลยีดิจิทัลในการทำงานและในชีวิตประจำวันได้ โดยปี 2566
ตั้งเป้าพัฒนาทักษะ 23,214 คน มีหลักสูตรที่ได้รับความนิยม ได้แก่ การใช้โปรแกรม Microsoft Excel
Advance การใช้สมาร์ทโฟนเพื่อธุรกิจออนไลน์ การพัฒนาโปรแกรมภาษา JavaScript การใช้งาน Google
application เพื่อธุรกิจ และการพัฒนาระบบสมองกลฝังตัวในงานแอปพลิเคชันประมวลผลด้วยภาษา
Python ปี 2567 ตั้งเป้าพัฒนา 27,754 คน เน้นทักษะอาชีพใหม่ด้านดิจิทัล
ผู้สนใจลงทะเบียนเข้ารับการฝึกอบรมได้ที่เว็บไซต์ DSD Online Training สอบถามได้ที่
สำนักพัฒนาฝีมือแรงงานทั่วประเทศ หรือโทรสายด่วนกระทรวงแรงงาน 1506 กด 4

“สื่อสารภารกิจรัฐบาล” กับสำนักโฆษก สำนักเลขาธิการนายกรัฐมนตรี"
รายการวิทยุไทยคู่ฟ้า,https://www.thaigov.go.th/news/contents/details/68207,วันจันทร์ที่ 15 พฤษภาคม 2566,,"ตั้งเป้าปี 66 ส่งออกแรงงานไทย 11,300 คน ไป เกาหลีใต้-อิสราเอล-ญี่ปุ่น",วันอังคารที่ 9 พฤษภาคม 2566,"ต่อจากนี้ไป ขอเชิญรับฟังไทยคู่ฟ้า

กระทรวงแรงงาน
สนับสนุนแรงงานไทยให้ได้ไปทำงานในต่างประเทศอย่างปลอดภัยได้รับการคุ้มครองตามกฎหมาย โดยในปี
2566 ตั้งเป้าจัดส่งแรงงาน 11,300 คน แบ่งเป็น ไปประเทศเกาหลีใต้ 4,400 คน อิสราเอล 6,500 คน
และญี่ปุ่น 400 คน สำหรับเดือน พ.ค.นี้ เตรียมส่งแรงงานไปต่างประเทศ 1,435 คน ประกอบด้วย เกาหลีใต้
750 คน ทำงานในภาคอุตสาหกรรม 450 คน ก่อสร้าง 170 คน และภาคการเกษตร 130 คน ไปอิสราเอล
ทำงานในภาคการเกษตร 660 คน ไปญี่ปุ่นทำงานในภาคอุตสาหกรรม 20 คน และไปประเทศอื่น ๆ เช่น
มาเลเซีย บรูไน ประมาณ 5 คน แรงงานไทยที่ต้องการไปทำงานในต่างประเทศศึกษารายละเอียดได้ที่เว็บไซต์
doe.go.th/overseas หรือสอบถามที่สำนักงานจัดหางานจังหวัดทุกแห่งทั่วประเทศ

“สื่อสารภารกิจรัฐบาล” กับสำนักโฆษก สำนักเลขาธิการนายกรัฐมนตรี"
รายการวิทยุไทยคู่ฟ้า,https://www.thaigov.go.th/news/contents/details/68206,วันจันทร์ที่ 15 พฤษภาคม 2566,,พาณิชย์ลดราคา Lot 24 Back to School บรรเทาภาระผู้ปกครอง,วันจันทร์ที่ 8 พฤษภาคม 2566,"ต่อจากนี้ไป ขอเชิญรับฟังไทยคู่ฟ้า

กระทรวงพาณิชย์ จัดโครงการพาณิชย์ลดราคา ช่วยประชาชน Lot 24 Back to School
เพื่อบรรเทาภาระค่าใช้จ่ายผู้ปกครองช่วงเปิดภาคเรียน โดยจำหน่ายสินค้าที่จำเป็น 11 หมวด ได้แก่
เครื่องแบบนักเรียน รองเท้าถุงเท้า กระเป๋าเรียน ตำราเรียนและหนังสือ เครื่องเขียน สื่อการเรียนการสอน
อุปกรณ์ไฟฟ้า อุปกรณ์สำนักงาน อุปกรณ์อินเตอร์เน็ตและแพลตฟอร์มออนไลน์ รวมกว่า 6,000 รายการ
ลดสูงสุดร้อยละ 85 ผู้ปกครองสามารถเลือกซื้อได้ตั้งแต่บัดนี้ – 31 พ.ค.2566 ที่ห้างสรรพสินค้า Big C,
Makro, Lotus’s, The Mall, เซ็นทรัล, B2S, SuperSport, Office Mate, Power Buy, Robinson, ดูโฮม,
โกลบอลล์ เฮ้าส์, โฮมโปร และสมใจเครื่องเขียน ทุกสาขาทั่วประเทศ

“สื่อสารภารกิจรัฐบาล” กับสำนักโฆษก สำนักเลขาธิการนายกรัฐมนตรี"
รายการวิทยุไทยคู่ฟ้า,https://www.thaigov.go.th/news/contents/details/68205,วันจันทร์ที่ 15 พฤษภาคม 2566,,ความคืบหน้ากฎหมายว่าด้วยการส่งออกไม้ 2 ฉบับ,วันอาทิตย์ที่ 7 พฤษภาคม 2566,"ต่อจากนี้ไป ขอเชิญรับฟังไทยคู่ฟ้า

กระทรวงพาณิชย์ เผยความคืบหน้าของกฎหมายเกี่ยวกับการค้าไม้ 2 ฉบับ ได้แก่
ร่างประกาศกระทรวงพาณิชย์ เรื่อง กำหนดให้ไม้พะยูงเป็นสินค้าที่ต้องห้าม ให้ไม้ท่อน ไม้แปรรูป
และไม้ล้อมบางชนิด เป็นสินค้าที่ต้องขออนุญาต
และให้สิ่งประดิษฐ์ของไม้และถ่านไม้เป็นสินค้าที่ต้องมีหนังสือรับรองในการส่งออกไปนอกราชอาณาจักร พ.ศ.
... ปัจจุบันอยู่ระหว่างการพิจารณาลงนามของรัฐมนตรีว่าการกระทรวงพาณิชย์ และ
ร่างระเบียบกระทรวงพาณิชย์ ว่าด้วยการอนุญาตให้ส่งไม้ท่อน ไม้แปรรูป และไม้ล้อมบางชนิด
ออกไปนอกราชอาณาจักร พ.ศ....
อยู่ระหว่างเปิดให้ภาครัฐและเอกชนที่เกี่ยวข้องกับการค้าไม้แสดงความคิดเห็นผ่านเว็บไซต์ www.dft.go.th
ถึงวันที่ 9 พ.ค. นี้ สอบถามเพิ่มเติมโทรสายด่วนกรมการค้าต่างประเทศ 1385

“สื่อสารภารกิจรัฐบาล” กับสำนักโฆษก สำนักเลขาธิการนายกรัฐมนตรี"
รายการวิทยุไทยคู่ฟ้า,https://www.thaigov.go.th/news/contents/details/68204,วันจันทร์ที่ 15 พฤษภาคม 2566,,ชวน 7 กลุ่มเสี่ยง สิทธิบัตรทอง รับวัคซีนไข้หวัดใหญ่ ถึง 31 ส.ค.66,วันเสาร์ที่ 7 พฤษภาคม 2566,"ต่อจากนี้ไป ขอเชิญรับฟังไทยคู่ฟ้า

สำนักงานหลักประกันสุขภาพแห่งชาติ ชวนผู้มีสิทธิบัตรทอง 7 กลุ่มเสี่ยง ได้แก่ หญิงมีครรภ์อายุ 4
เดือนขึ้นไป เด็กอายุ 6 เดือน – 2 ปี ผู้มีโรคเรื้อรัง เช่น ปอดอุดกั้น หัวใจ ไตวาย หลอดเลือดสมอง เบาหวาน
มะเร็งที่อยู่ระหว่างรับยาเคมีบำบัด ผู้มีอายุ 65 ปีขึ้นไป ผู้มีน้ำหนักมากกว่า 100 กก. ผู้เป็นธาลัสซีเมีย
ภูมิคุ้มกันบกพร่อง และผู้พิการทางสมองที่ช่วยเหลือตนเองไม่ได้
เข้ารับบริการฉีดวัคซีนป้องกันโรคไข้หวัดใหญ่ตามฤดูกาล ที่หน่วยบริการระบบหลักประกันสุขภาพแห่งชาติ
สำหรับผู้อยู่ในพื้นที่กรุงเทพมหานคร จองสิทธิการฉีดวัคซีนล่วงหน้าได้ผ่านแอปพลิเคชัน เป๋าตัง เลือก
“กระเป๋าสุขภาพ” ผู้ไม่สะดวกใช้งานแอปพลิเคชัน ติดต่อสถานบริการในระบบบัตรทองได้ทุกแห่ง
รับบริการได้ถึงวันที่ 31 ส.ค.2566 หรือจนกว่าวัคซีนจะหมด

“สื่อสารภารกิจรัฐบาล” กับสำนักโฆษก สำนักเลขาธิการนายกรัฐมนตรี"
รายการวิทยุไทยคู่ฟ้า,https://www.thaigov.go.th/news/contents/details/36460,วันพฤหัสบดีที่ 5 พฤศจิกายน 2563,,นโยบายเปิดรับนักท่องเที่ยวต่างชาติที่เดินทางเข้าไทยโดยเรือยอร์ช,วันพุธที่ 4 พฤศจิกายน 2563,"Your browser does not support the audio element.

ต่อจากนี้ไป ขอเชิญรับฟังไทยคู่ฟ้า ครับ    

รัฐบาลเห็นชอบให้ชาวต่างชาติที่ต้องการเดินทางเข้ามาท่องเที่ยวประเทศไทย โดยเรือสำราญและกีฬา (เรือยอร์ช) มีสิทธิขอรับการตรวจลงตรานักท่องเที่ยวประเภทพิเศษ หรือ Special Tourist Visa ครอบคลุมทั้งผู้ควบคุมเรือ เจ้าหน้าที่ประจำเรือ และผู้โดยสารที่เดินทางมาจากประเทศที่มีความเสี่ยงต่ำหรือปานกลาง โดยต้องปฏิบัติตามมาตรการป้องกันโรค และต้องกักตัวภายในเรือ ไม่น้อยกว่า 14 วัน มีกรมธรรม์ประกันสุขภาพที่คุ้มครองตรวจโรคโควิด ในวงเงิน 100,000 ดอลลาร์สหรัฐ เป็นต้น โดยจะได้รับอนุญาตให้อยู่ในประเทศไทยได้ 90 วัน และต่อเวลาได้อีก 2 ครั้ง ทั้งนี้ คาดว่ามาตรการดังกล่าวจะส่งผลดีต่ออุตสาหกรรมการท่องเที่ยวและธุรกิจที่เกี่ยวเนื่อง และกระตุ้นให้เกิดการหมุนเวียนในระบบเศรษฐกิจของไทยโดยรวม

“รวมไทยสร้างชาติ” กับสำนักโฆษก สำนักเลขาธิการนายกรัฐมนตรี"
รายการวิทยุไทยคู่ฟ้า,https://www.thaigov.go.th/news/contents/details/35899,วันพฤหัสบดีที่ 15 ตุลาคม 2563,,เปิดรับสมัคร “1 ตำบล 1 กลุ่มเกษตรทฤษฎีใหม่” รอบ 3,วันอังคารที่ 13 ตุลาคม 2563,"Your browser does not support the audio element.
 
ต่อจากนี้ไป ขอเชิญรับฟังไทยคู่ฟ้า ครับ  
  
รัฐบาลรับสมัครเกษตรกรเข้าร่วมโครงการ 1 ตำบล 1 กลุ่มเกษตรทฤษฎีใหม่ รอบที่ 3 เพื่อช่วยเหลือเกษตรกรที่ได้รับผลกระทบจากการแพร่ระบาดของโรคโควิด-19 บรรเทาปัญหาการว่างงาน ลดปัญหาการเคลื่อนย้ายแรงงานภาคการเกษตรไปสู่ภาคอื่น ๆ และส่งเสริมแนวคิดเกษตรทฤษฎีใหม่เน้นการพึ่งพาตนเองลงไปถึงระดับหมู่บ้าน สร้างภูมิคุ้มกันต่อวิกฤติต่าง ๆ และสร้างความมั่นคงทางอาหารในตำบล สำหรับเกษตรกรที่สนใจสมัครเข้าร่วมโครงการฯ สามารถตรวจสอบคุณสมบัติและยื่นใบสมัครด้วยตนเองผ่านระบบออนไลน์ของกระทรวงเกษตรและสหกรณ์ หรือยื่นใบสมัครกับเจ้าหน้าที่เกษตรตำบล หรือที่สำนักงานเกษตรอำเภอ ตั้งแต่บัดนี้ – 22 ต.ค. 2563 โดยคาดว่าจะเริ่มจ้างงานได้ภายในวันที่ 30 ต.ค. นี้

 “รวมไทยสร้างชาติ” กับสำนักโฆษก สำนักเลขาธิการนายกรัฐมนตรี"
รายการวิทยุไทยคู่ฟ้า,https://www.thaigov.go.th/news/contents/details/34710,วันพุธที่ 2 กันยายน 2563,,"อนุมัติงบกลาง 1,000 ล้าน หนุนผลิตวัคซีนต้านโควิด-19",วันพุธที่ 2 กันยายน 2563,"Your browser does not support the audio element.
 
ต่อจากนี้ไป ขอเชิญรับฟังไทยคู่ฟ้า ครับ
   
รัฐบาลเห็นชอบอนุมัติงบกลาง วงเงิน 1,000 ล้านบาท ให้สถาบันวัคซีนแห่งชาติ พัฒนางานด้านวัคซีนของประเทศ โดยเฉพาะวัคซีนป้องกันโรคโควิด-19 มีเป้าหมายระยะสั้น – ระยะกลาง โดยนำวัคซีนต้นแบบที่มีศักยภาพสูงจากต่างประเทศมาทดสอบในประเทศ และขอรับการถ่ายทอดเทคโนโลยีจากประเทศผู้ผลิต เช่น จีน และยุโรป เพื่อผลิตวัคซีนด้วยตนเอง ส่วนเป้าหมายระยะกลาง – ระยะยาว คือ การพัฒนาวัคซีนต้นแบบในประเทศตั้งแต่ต้นน้ำ เพื่อให้ประชาชนเข้าถึงวัคซีนได้ทันท่วงที และเพิ่มขีดความสามารถของประเทศส่งผลดีต่อเศรษฐกิจและสังคมไทย รวมถึงสร้างความเชื่อมั่นให้กับคนในประเทศและนานาชาติอีกด้วย

“รวมไทยสร้างชาติ” กับสำนักโฆษก สำนักเลขาธิการนายกรัฐมนตรี"
รายการวิทยุไทยคู่ฟ้า,https://www.thaigov.go.th/news/contents/details/34316,วันพฤหัสบดีที่ 20 สิงหาคม 2563,,นายกฯ พอใจผลสำเร็จ OTOP มีความก้าวหน้าอย่างต่อเนื่อง,วันพฤหัสบดีที่ 20 สิงหาคม 2563,"Your browser does not support the audio element.
 
ต่อจากนี้ไป ขอเชิญรับฟังไทยคู่ฟ้า ครับ    

พลเอก ประยุทธ์ จันทร์โอชา นายกรัฐมนตรี พอใจผลสำเร็จของโครงการ “หนึ่งตำบล หนึ่งผลิตภัณฑ์ (OTOP)” ที่มีความก้าวหน้าอย่างต่อเนื่อง โดยในเดือน ก.ค. 2563 มีผู้ขึ้นทะเบียน OTOP กว่า 89,000 ราย มีผลิตภัณฑ์ราว 190,000 ผลิตภัณฑ์ และยอดขายเฉลี่ยต่อปีในช่วงปี 2561-2562 มีมูลค่าสูงถึง 200,000 ล้านบาท สำหรับปัจจัยสำคัญที่ทำให้เกิดความสำเร็จ คือ การทำ OTOP Big Data หรือการพัฒนาระบบข้อมูลขนาดใหญ่ ให้เป็นปัจจุบัน เพื่อวางแผนการตลาดและการผลิต พัฒนาสร้างแบรนด์ OTOP ให้มีความโดดเด่นและเป็นอัตลักษณ์ของชุมชน และพัฒนาการตลาดออนไลน์ทั้ง Website และ Facebook ให้ทันสมัยตลอดเวลา ช่วยให้ตลาดสินค้าชุมชนเติบโตขึ้นและมีอนาคตที่ดีอย่างยั่งยืน

“รวมไทยสร้างชาติ” กับสำนักโฆษก สำนักเลขาธิการนายกรัฐมนตรี"
